
			<?xml version="1.0" encoding="UTF-8"?>

			<TEI xmlns="http://www.tei-c.org/ns/1.0" xml:lang="en">
				<teiHeader>
					<fileDesc>
						<titleStmt>
							<title>Georgics</title>
							<author>Publius Vergilius Maro</author>
						</titleStmt>
						<availability>
			                	<license target="http://creativecommons.org/licenses/by/4.0/">Licensed under a
			             	       Creative Commons-Attribution 4.0 licence.</license>
			           	</availability>
						<publicationStmt>
							Published as a part of the Segetes web application at <a href="http://segetes.io">segetes.io</a>.
						</publicationStmt>
						<sourceDesc>
							Imported data from Gutenberg, modified by Segetes.
						</sourceDesc>
						<encodingDesc>
							<metDecl>
								<metSym value="dactyl" terminal="false">100</metSym>
								<metSym value="spondee" terminal="false">11</metSym>
								<metSym value=1>metrical promimence</metSym>
								<metSym value=0>metrical non-prominence</metSym>
								<metSym value=",">foot boundary</metSym>
							</metDecl>
						</encodingDesc>
					</fileDesc>
				</teiHeader>

				<text>
					<body>
				
					<div type="book" n="1">

						<head>I</head>
						
						<l n="1">
							Quid faciat laetas segetes, quo sidere terram
						</l>
						
						<l n="2">
							vertere, Maecenas, ulmisque adiungere vitis
						</l>
						
						<l n="3">
							conveniat, quae cura boum, qui cultus habendo
						</l>
						
						<l n="4">
							sit pecori, apibus quanta experientia parcis,
						</l>
						
						<l n="5">
							hinc canere incipiam.  Vos, o clarissima mundi
						</l>
						
						<l n="6">
							lumina, labentem caelo quae ducitis annum,
						</l>
						
						<l n="7">
							Liber et alma Ceres, vestro si munere tellus
						</l>
						
						<l n="8">
							Chaoniam pingui glandem mutavit arista,
						</l>
						
						<l n="9">
							poculaque inventis Acheloia miscuit uvis;
						</l>
						
						<l n="10">
							et vos, agrestum praesentia numina, Fauni,
						</l>
						
						<l n="11">
							ferte simul Faunique pedem Dryadesque puellae:
						</l>
						
						<l n="12">
							Munera vestra cano.  Tuque o, cui prima frementem
						</l>
						
						<l n="13">
							fudit equum magno tellus percussa tridenti,
						</l>
						
						<l n="14">
							Neptune; et cultor nemorum, cui pinguia Ceae
						</l>
						
						<l n="15">
							ter centum nivei tondent dumeta iuvenci;
						</l>
						
						<l n="16">
							ipse nemus linquens patrium saltusque Lycaei,
						</l>
						
						<l n="17">
							Pan, ovium custos, tua si tibi Maenala curae,
						</l>
						
						<l n="18">
							adsis, o Tegeaee, favens, oleaeque Minerva
						</l>
						
						<l n="19">
							inventrix, uncique puer monstrator aratri,
						</l>
						
						<l n="20">
							et teneram ab radice ferens, Silvane, cupressum,
						</l>
						
						<l n="21">
							dique deaeque omnes, studium quibus arva tueri,
						</l>
						
						<l n="22">
							quique novas alitis non ullo semine fruges,
						</l>
						
						<l n="23">
							quique satis largum caelo demittitis imbrem;
						</l>
						
						<l n="24">
							tuque adeo, quem mox quae sint habitura deorum
						</l>
						
						<l n="25">
							concilia, incertum est, urbisne invisere, Caesar,
						</l>
						
						<l n="26">
							terrarumque velis curam et te maximus orbis
						</l>
						
						<l n="27">
							auctorem frugum tempestatumque potentem
						</l>
						
						<l n="28">
							accipiat, cingens materna tempora myrto,
						</l>
						
						<l n="29">
							an deus inmensi venias maris ac tua nautae
						</l>
						
						<l n="30">
							numina sola colant, tibi serviat ultima Thule
						</l>
						
						<l n="31">
							teque sibi generum Tethys emat omnibus undis,
						</l>
						
						<l n="32">
							anne novum tardis sidus te mensibus addas,
						</l>
						
						<l n="33">
							qua locus Erigonen inter Chelasque sequentis
						</l>
						
						<l n="34">
							panditur—ipse tibi iam bracchia contrahit ardens
						</l>
						
						<l n="35">
							Scorpius et caeli iusta plus parte reliquit—
						</l>
						
						<l n="36">
							quidquid eris,—nam te nec sperant Tartara regem
						</l>
						
						<l n="37">
							nec tibi regnandi veniat tam dira cupido,
						</l>
						
						<l n="38">
							quamvis Elysios miretur Graecia campos
						</l>
						
						<l n="39">
							nec repetita sequi curet Proserpina matrem—
						</l>
						
						<l n="40">
							da facilem cursum atque audacibus adnue coeptis
						</l>
						
						<l n="41">
							ignarosque viae mecum miseratus agrestis
						</l>
						
						<l n="42">
							ingredere et votis iam nunc adsuesce vocari.
						</l>
						
						<l n="43">
							Vere novo, gelidus canis cum montibus humor
						</l>
						
						<l n="44">
							liquitur et Zephyro putris se glaeba resolvit,
						</l>
						
						<l n="45">
							depresso incipiat iam tum mihi taurus aratro
						</l>
						
						<l n="46">
							ingemere et sulco attritus splendescere vomer.
						</l>
						
						<l n="47">
							Illa seges demum votis respondet avari
						</l>
						
						<l n="48">
							agricolae, bis quae solem, bis frigora sensit;
						</l>
						
						<l n="49">
							illius inmensae ruperunt horrea messes.
						</l>
						
						<l n="50">
							At prius ignotum ferro quam scindimus aequor,
						</l>
						
						<l n="51">
							ventos et varium caeli praediscere morem
						</l>
						
						<l n="52">
							cura sit ac patrios cultusque habitusque locorum
						</l>
						
						<l n="53">
							et quid quaeque ferat regio et quid quaeque recuset.
						</l>
						
						<l n="54">
							Hic segetes, illic veniunt felicius uvae,
						</l>
						
						<l n="55">
							arborei fetus alibi, atque iniussa virescunt
						</l>
						
						<l n="56">
							gramina.  Nonne vides, croceos ut Tmolus odores,
						</l>
						
						<l n="57">
							India mittit ebur, molles sua tura Sabaei,
						</l>
						
						<l n="58">
							at Chalybes nudi ferrum, virosaque Pontus
						</l>
						
						<l n="59">
							castorea, Eliadum palmas Epiros equarum.
						</l>
						
						<l n="60">
							Continuo has leges aeternaque foedera certis
						</l>
						
						<l n="61">
							inposuit natura locis, quo tempore primum
						</l>
						
						<l n="62">
							Deucalion vacuum lapides iactavit in orbem,
						</l>
						
						<l n="63">
							unde homines nati, durum genus.  Ergo age, terrae
						</l>
						
						<l n="64">
							pingue solum primis extemplo a mensibus anni
						</l>
						
						<l n="65">
							fortes invertant tauri glaebasque iacentis
						</l>
						
						<l n="66">
							pulverulenta coquat maturis solibus aestas;
						</l>
						
						<l n="67">
							at si non fuerit tellus fecunda, sub ipsum
						</l>
						
						<l n="68">
							Arcturum tenui sat erit suspendere sulco:
						</l>
						
						<l n="69">
							illic, officiant laetis ne frugibus herbae,
						</l>
						
						<l n="70">
							hic, sterilem exiguus ne deserat humor harenam.
						</l>
						
						<l n="71">
							Alternis idem tonsas cessare novalis
						</l>
						
						<l n="72">
							et segnem patiere situ durescere campum;
						</l>
						
						<l n="73">
							aut ibi flava seres mutato sidere farra,
						</l>
						
						<l n="74">
							unde prius laetum siliqua quassante legumen
						</l>
						
						<l n="75">
							aut tenuis fetus viciae tristisque lupini
						</l>
						
						<l n="76">
							sustuleris fragilis calamos silvamque sonantem.
						</l>
						
						<l n="77">
							Urit enim lini campum seges, urit avenae,
						</l>
						
						<l n="78">
							urunt Lethaeo perfusa papavera somno:
						</l>
						
						<l n="79">
							sed tamen alternis facilis labor, arida tantum
						</l>
						
						<l n="80">
							ne saturare fimo pingui pudeat sola neve
						</l>
						
						<l n="81">
							effetos cinerem inmundum iactare per agros.
						</l>
						
						<l n="82">
							Sic quoque mutatis requiescunt fetibus arva;
						</l>
						
						<l n="83">
							nec nulla interea est inaratae gratia terrae.
						</l>
						
						<l n="84">
							Saepe etiam sterilis incendere profuit agros
						</l>
						
						<l n="85">
							atque levem stipulam crepitantibus urere flammis:
						</l>
						
						<l n="86">
							sive inde occultas viris et pabula terrae
						</l>
						
						<l n="87">
							pinguia concipiunt, sive illis omne per ignem
						</l>
						
						<l n="88">
							excoquitur vitium atque exsudat inutilis humor,
						</l>
						
						<l n="89">
							seu pluris calor ille vias et caeca relaxat
						</l>
						
						<l n="90">
							spiramenta, novas veniat qua sucus in herbas,
						</l>
						
						<l n="91">
							seu durat magis et venas adstringit hiantis,
						</l>
						
						<l n="92">
							ne tenues pluviae rapidive potentia solis
						</l>
						
						<l n="93">
							acrior aut Boreae penetrabile frigus adurat.
						</l>
						
						<l n="94">
							Multum adeo, rastris glaebas qui frangit inertis
						</l>
						
						<l n="95">
							vimineasque trahit cratis, iuvat arva, neque illum
						</l>
						
						<l n="96">
							flava Ceres alto nequiquam spectat Olympo;
						</l>
						
						<l n="97">
							et qui, proscisso quae suscitat aequore terga,
						</l>
						
						<l n="98">
							rursus in obliquum verso perrumpit aratro,
						</l>
						
						<l n="99">
							exercetque frequens tellurem atque imperat arvis.
						</l>
						
						<l n="100">
							Humida solstitia atque hiemes orate serenas,
						</l>
						
						<l n="101">
							agricolae; hiberno laetissima pulvere farra,
						</l>
						
						<l n="102">
							laetus ager:  nullo tantum se Mysia cultu
						</l>
						
						<l n="103">
							iactat et ipsa suas mirantur Gargara messis.
						</l>
						
						<l n="104">
							Quid dicam, iacto qui semine comminus arva
						</l>
						
						<l n="105">
							insequitur cumulosque ruit male pinguis harenae
						</l>
						
						<l n="106">
							deinde satis fluvium inducit rivosque sequentis
						</l>
						
						<l n="107">
							et, cum exustus ager morientibus aestuat herbis,
						</l>
						
						<l n="108">
							ecce supercilio clivosi tramitis undam
						</l>
						
						<l n="109">
							elicit.  illa cadens raucum per levia murmur
						</l>
						
						<l n="110">
							saxa ciet, scatebrisque arentia temperat arva.
						</l>
						
						<l n="111">
							Quid qui, ne gravidis procumbat culmus aristis,
						</l>
						
						<l n="112">
							luxuriem segetum tenera depascit in herba,
						</l>
						
						<l n="113">
							cum primum sulcos aequant sata.  quique paludis
						</l>
						
						<l n="114">
							collectum humorem bibula deducit harena.
						</l>
						
						<l n="115">
							Praesertim incertis si mensibus amnis abundans
						</l>
						
						<l n="116">
							exit et obducto late tenet omnia limo,
						</l>
						
						<l n="117">
							unde cavae tepido sudant humore lacunae.
						</l>
						
						<l n="118">
							Nec tamen, haec cum sint hominumque boumque labores
						</l>
						
						<l n="119">
							versando terram experti, nihil inprobus anser
						</l>
						
						<l n="120">
							Strymoniaeque grues et amaris intiba fibris
						</l>
						
						<l n="121">
							officiunt aut umbra nocet.  Pater ipse colendi
						</l>
						
						<l n="122">
							haud facilem esse viam voluit, primusque per artem
						</l>
						
						<l n="123">
							movit agros curis acuens mortalia corda
						</l>
						
						<l n="124">
							nec torpere gravi passus sua regna veterno.
						</l>
						
						<l n="125">
							Ante Iovem nulli subigebant arva coloni;
						</l>
						
						<l n="126">
							ne signare quidem aut partiri limite campum
						</l>
						
						<l n="127">
							fas erat:  in medium quaerebant ipsaque tellus
						</l>
						
						<l n="128">
							omnia liberius nullo poscente ferebat.
						</l>
						
						<l n="129">
							Ille malum virus serpentibus addidit atris
						</l>
						
						<l n="130">
							praedarique lupos iussit pontumque moveri,
						</l>
						
						<l n="131">
							mellaque decussit foliis ignemque removit
						</l>
						
						<l n="132">
							et passim rivis currentia vina repressit,
						</l>
						
						<l n="133">
							ut varias usus meditando extunderet artis
						</l>
						
						<l n="134">
							paulatim et sulcis frumenti quaereret herbam.
						</l>
						
						<l n="135">
							[Ut silicis venis abstrusum excuderet ignem.]
						</l>
						
						<l n="136">
							Tunc alnos primum fluvii sensere cavatas;
						</l>
						
						<l n="137">
							navita tum stellis numeros et nomina fecit,
						</l>
						
						<l n="138">
							Pleiadas, Hyadas, claramque Lycaonis Arcton;
						</l>
						
						<l n="139">
							tum laqueis captare feras et fallere visco
						</l>
						
						<l n="140">
							inventum et magnos canibus circumdare saltus;
						</l>
						
						<l n="141">
							atque alius latum funda iam verberat amnem
						</l>
						
						<l n="142">
							alta petens, pelagoque alius trahit humida lina;
						</l>
						
						<l n="143">
							tum ferri rigor atque argutae lamina serrae,—
						</l>
						
						<l n="144">
							nam primi cuneis scindebant fissile lignum
						</l>
						
						<l n="145">
							tum variae venere artes.  Labor omnia vicit
						</l>
						
						<l n="146">
							inprobus et duris urgens in rebus egestas.
						</l>
						
						<l n="147">
							Prima Ceres ferro mortalis vertere terram
						</l>
						
						<l n="148">
							instituit, cum iam glandes atque arbuta sacrae
						</l>
						
						<l n="149">
							deficerent silvae et victum Dodona negaret.
						</l>
						
						<l n="150">
							Mox et frumentis labor additus, ut mala culmos
						</l>
						
						<l n="151">
							esset robigo segnisque horreret in arvis
						</l>
						
						<l n="152">
							carduus; intereunt segetes, subit aspera silva,
						</l>
						
						<l n="153">
							lappaeque tribolique, interque nitentia culta
						</l>
						
						<l n="154">
							infelix lolium et steriles dominantur avenae.
						</l>
						
						<l n="155">
							Quod nisi et adsiduis herbam insectabere rastris,
						</l>
						
						<l n="156">
							et sonitu terrebis aves, et ruris opaci
						</l>
						
						<l n="157">
							falce premes umbras votisque vocaveris imbrem,
						</l>
						
						<l n="158">
							heu magnum alterius frustra spectabis acervum,
						</l>
						
						<l n="159">
							concussaque famem in silvis solabere quercu.
						</l>
						
						<l n="160">
							Dicendum et, quae sint duris agrestibus arma,
						</l>
						
						<l n="161">
							quis sine nec potuere seri nec surgere messes:
						</l>
						
						<l n="162">
							vomis et inflexi primum grave robur aratri
						</l>
						
						<l n="163">
							tardaque Eleusinae matris volventia plaustra
						</l>
						
						<l n="164">
							tribulaque traheaeque et iniquo pondere rastri;
						</l>
						
						<l n="165">
							virgea praeterea Celei vilisque supellex,
						</l>
						
						<l n="166">
							arbuteae crates et mystica vannus Iacchi.
						</l>
						
						<l n="167">
							Omnia quae multo ante memor provisa repones,
						</l>
						
						<l n="168">
							si te digna manet divini gloria ruris.
						</l>
						
						<l n="169">
							Continuo in silvis magna vi flexa domatur
						</l>
						
						<l n="170">
							in burim et curvi formam accipit ulmus aratri.
						</l>
						
						<l n="171">
							Huic a stirpe pedes temo protentus in octo,
						</l>
						
						<l n="172">
							binae aures, duplici aptantur dentalia dorso
						</l>
						
						<l n="173">
							caeditur et tilia ante iugo levis altaque fagus,
						</l>
						
						<l n="174">
							stivaque, quae currus a tergo torqueat imos,
						</l>
						
						<l n="175">
							et suspensa focis explorat robora fumus.
						</l>
						
						<l n="176">
							Possum multa tibi veterum praecepta referre,
						</l>
						
						<l n="177">
							ni refugis tenuisque piget cognoscere curas.
						</l>
						
						<l n="178">
							Area cum primis ingenti aequanda cylindro
						</l>
						
						<l n="179">
							et vertenda manu et creta solidanda tenaci,
						</l>
						
						<l n="180">
							ne subeant herbae neu pulvere victa fatiscat,
						</l>
						
						<l n="181">
							tum variae inludant pestes:  saepe exiguus mus
						</l>
						
						<l n="182">
							sub terris posuitque domos atque horrea fecit,
						</l>
						
						<l n="183">
							aut oculis capti fodere cubilia talpae,
						</l>
						
						<l n="184">
							inventusque cavis bufo et quae plurima terrae
						</l>
						
						<l n="185">
							monstra ferunt, populatque ingentem farris acervum
						</l>
						
						<l n="186">
							curculio atque inopi metuens formica senectae.
						</l>
						
						<l n="187">
							Contemplator item, cum se nux plurima silvis
						</l>
						
						<l n="188">
							induet in florem et ramos curvabit olentis.
						</l>
						
						<l n="189">
							Si superant fetus, pariter frumenta sequentur
						</l>
						
						<l n="190">
							magnaque cum magno veniet tritura calore;
						</l>
						
						<l n="191">
							at si luxuria foliorum exuberat umbra,
						</l>
						
						<l n="192">
							nequiquam pinguis palea teret area culmos.
						</l>
						
						<l n="193">
							Semina vidi equidem multos medicare serentis
						</l>
						
						<l n="194">
							et nitro prius et nigra perfundere amurca,
						</l>
						
						<l n="195">
							grandior ut fetus siliquis fallacibus esset,
						</l>
						
						<l n="196">
							et, quamvis igni exiguo, properata maderent.
						</l>
						
						<l n="197">
							Vidi lecta diu et multo spectata labore
						</l>
						
						<l n="198">
							degenerare tamen, ni vis humana quot annis
						</l>
						
						<l n="199">
							maxima quaeque manu legeret.  Sic omnia fatis
						</l>
						
						<l n="200">
							in peius ruere ac retro sublapsa referri,
						</l>
						
						<l n="201">
							non aliter, quam qui adverso vix flumine lembum
						</l>
						
						<l n="202">
							remigiis subigit, si bracchia forte remisit,
						</l>
						
						<l n="203">
							atque illum in praeceps prono rapit alveus amni.
						</l>
						
						<l n="204">
							Praeterea tam sunt Arcturi sidera nobis
						</l>
						
						<l n="205">
							Haedorumque dies servandi et lucidus Anguis,
						</l>
						
						<l n="206">
							quam quibus in patriam ventosa per aequora vectis
						</l>
						
						<l n="207">
							pontus et ostriferi fauces temptantur Abydi.
						</l>
						
						<l n="208">
							Libra die somnique pares ubi fecerit horas
						</l>
						
						<l n="209">
							et medium luci atque umbris iam dividit orbem,
						</l>
						
						<l n="210">
							exercete, viri, tauros, serite hordea campis
						</l>
						
						<l n="211">
							usque sub extremum brumae intractabilis imbrem;
						</l>
						
						<l n="212">
							nec non et lini segetem et Cereale papaver
						</l>
						
						<l n="213">
							tempus humo tegere et iamdudum incumbere aratris,
						</l>
						
						<l n="214">
							dum sicca tellure licet, dum nubila pendent.
						</l>
						
						<l n="215">
							Vere fabis satio; tum te quoque, Medica, putres
						</l>
						
						<l n="216">
							accipiunt sulci et milio venit annua cura,
						</l>
						
						<l n="217">
							candidus auratis aperit cum cornibus annum
						</l>
						
						<l n="218">
							Taurus et averso cedens Canis occidit astro.
						</l>
						
						<l n="219">
							At si triticeam in messem robustaque farra
						</l>
						
						<l n="220">
							exercebis humum solisque instabis aristis,
						</l>
						
						<l n="221">
							ante tibi Eoae Atlantides abscondantur
						</l>
						
						<l n="222">
							Gnosiaque ardentis decedat stella Coronae,
						</l>
						
						<l n="223">
							debita quam sulcis committas semina quamque
						</l>
						
						<l n="224">
							invitae properes anni spem credere terrae.
						</l>
						
						<l n="225">
							Multi ante occasum Maiae coepere; sed illos
						</l>
						
						<l n="226">
							exspectata seges vanis elusit avenis.
						</l>
						
						<l n="227">
							Si vero viciamque seres vilemque phaselum
						</l>
						
						<l n="228">
							nec Pelusiacae curam aspernabere lentis,
						</l>
						
						<l n="229">
							haud obscura cadens mittet tibi signa Bootes:
						</l>
						
						<l n="230">
							incipe et ad medias sementem extende pruinas.
						</l>
						
						<l n="231">
							Idcirco certis dimensum partibus orbem
						</l>
						
						<l n="232">
							per duodena regit mundi Sol aureus astra.
						</l>
						
						<l n="233">
							Quinque tenent caelum zonae; quarum una corusco
						</l>
						
						<l n="234">
							semper sole rubens et torrida semper ab igni;
						</l>
						
						<l n="235">
							quam circum extremae dextra laevaque trahuntur
						</l>
						
						<l n="236">
							caeruleae, glacie concretae atque imbribus atris;
						</l>
						
						<l n="237">
							has inter mediamque duae mortalibus aegris
						</l>
						
						<l n="238">
							munere concessae divom, et via secta per ambas,
						</l>
						
						<l n="239">
							obliquus qua se signorum verteret ordo.
						</l>
						
						<l n="240">
							Mundus, ut ad Scythiam Rhipaeasque arduus arces
						</l>
						
						<l n="241">
							consurgit, premitur Libyae devexus in austros.
						</l>
						
						<l n="242">
							Hic vertex nobis semper sublimis; at illum
						</l>
						
						<l n="243">
							sub pedibus Styx atra videt Manesque profundi.
						</l>
						
						<l n="244">
							Maximus hic flexu sinuoso elabitur Anguis
						</l>
						
						<l n="245">
							circum perque duas in morem fluminis Arctos,
						</l>
						
						<l n="246">
							Arctos Oceani metuentis aequore tingui.
						</l>
						
						<l n="247">
							Illic, ut perhibent, aut intempesta silet nox,
						</l>
						
						<l n="248">
							semper et obtenta densentur nocte tenebrae,
						</l>
						
						<l n="249">
							aut redit a nobis Aurora diemque reducit;
						</l>
						
						<l n="250">
							nosque ubi primus equis Oriens adflavit anhelis,
						</l>
						
						<l n="251">
							illic, sera rubens accendit lumina Vesper.
						</l>
						
						<l n="252">
							Hinc tempestates dubio praediscere caelo
						</l>
						
						<l n="253">
							possumus, hinc messisque diem tempusque serendi,
						</l>
						
						<l n="254">
							et quando infidum remis inpellere marmor
						</l>
						
						<l n="255">
							conveniat, quando armatas deducere classis,
						</l>
						
						<l n="256">
							aut tempestivam silvis evertere pinum.
						</l>
						
						<l n="257">
							Nec frustra signorum obitus speculamur et ortus,
						</l>
						
						<l n="258">
							temporibusque parem diversis quattuor annum.
						</l>
						
						<l n="259">
							Frigidus agricolam si quando continet imber,
						</l>
						
						<l n="260">
							multa, forent quae mox caelo properanda sereno,
						</l>
						
						<l n="261">
							maturare datur:  durum procudit arator
						</l>
						
						<l n="262">
							vomeris obtunsi dentem, cavat arbore lintres,
						</l>
						
						<l n="263">
							aut pecori signum aut numeros inpressit acervis.
						</l>
						
						<l n="264">
							Exacuunt alii vallos furcasque bicornis
						</l>
						
						<l n="265">
							atque Amerina parant lentae retinacula viti.
						</l>
						
						<l n="266">
							Nunc facilis rubea texatur fiscina virga,
						</l>
						
						<l n="267">
							nunc torrete igni fruges, nunc frangite saxo.
						</l>
						
						<l n="268">
							Quippe etiam festis quaedam exercere diebus
						</l>
						
						<l n="269">
							fas et iura sinunt; rivos deducere nulla
						</l>
						
						<l n="270">
							religio vetuit, segeti praetendere saepem,
						</l>
						
						<l n="271">
							insidias avibus moliri, incendere vepres,
						</l>
						
						<l n="272">
							balantumque gregem fluvio mersare salubri.
						</l>
						
						<l n="273">
							Saepe oleo tardi costas agitator aselli
						</l>
						
						<l n="274">
							vilibus aut onerat pomis, lapidemque revertens
						</l>
						
						<l n="275">
							incusum aut atrae massam picis urbe reportat.
						</l>
						
						<l n="276">
							Ipsa dies alios alio dedit ordine Luna
						</l>
						
						<l n="277">
							felicis operum.  Quintam fuge:  pallidus Orcus
						</l>
						
						<l n="278">
							Eumenidesque satae; tum partu Terra nefando
						</l>
						
						<l n="279">
							Coeumque Iapetumque creat saevumque Typhoea
						</l>
						
						<l n="280">
							et coniuratos caelum rescindere fratres.
						</l>
						
						<l n="281">
							Ter sunt conati inponere Pelio Ossam
						</l>
						
						<l n="282">
							scilicet, atque Ossae frondosum involvere Olympum;
						</l>
						
						<l n="283">
							ter pater exstructos disiecit fulmine montis.
						</l>
						
						<l n="284">
							Septima post decimam felix et ponere vitem
						</l>
						
						<l n="285">
							et prensos domitare boves et licia telae
						</l>
						
						<l n="286">
							addere:  nona fugae melior, contraria furtis.
						</l>
						
						<l n="287">
							Multa adeo gelida melius se nocte dedere,
						</l>
						
						<l n="288">
							aut cum sole novo terras inrorat Eous.
						</l>
						
						<l n="289">
							Nocte leves melius stipulae, nocte arida prata
						</l>
						
						<l n="290">
							tondentur, noctes lentus non deficit humor.
						</l>
						
						<l n="291">
							Et quidam seros hiberni ad luminis ignis
						</l>
						
						<l n="292">
							pervigilat ferroque faces inspicat acuto;
						</l>
						
						<l n="293">
							interea longum cantu solata laborem
						</l>
						
						<l n="294">
							arguto coniunx percurrit pectine telas,
						</l>
						
						<l n="295">
							aut dulcis musti Volcano decoquit humorem
						</l>
						
						<l n="296">
							et foliis undam trepidi despumat aeni.
						</l>
						
						<l n="297">
							At rubicunda Ceres medio succiditur aestu
						</l>
						
						<l n="298">
							et medio tostas aestu terit area fruges.
						</l>
						
						<l n="299">
							Nudus ara, sere nudus; hiems ignava colono.
						</l>
						
						<l n="300">
							Frigoribus parto agricolae plerumque fruuntur
						</l>
						
						<l n="301">
							mutuaque inter se laeti convivia curant.
						</l>
						
						<l n="302">
							Invitat genialis hiems curasque resolvit,
						</l>
						
						<l n="303">
							ceu pressae cum iam portum tetigere carinae,
						</l>
						
						<l n="304">
							puppibus et laeti nautae inposuere coronas.
						</l>
						
						<l n="305">
							Sed tamen et quernas glandes tum stringere tempus
						</l>
						
						<l n="306">
							et lauri bacas oleamque cruentaque myrta,
						</l>
						
						<l n="307">
							tum gruibus pedicas et retia ponere cervis
						</l>
						
						<l n="308">
							auritosque sequi lepores, tum figere dammas,
						</l>
						
						<l n="309">
							stuppea torquentem Balearis verbera fundae,
						</l>
						
						<l n="310">
							cum nix alta iacet, glaciem cum flumina trudunt.
						</l>
						
						<l n="311">
							Quid tempestates autumni et sidera dicam,
						</l>
						
						<l n="312">
							atque, ubi iam breviorque dies et mollior aestas,
						</l>
						
						<l n="313">
							quae vigilanda viris.  vel cum ruit imbriferum ver,
						</l>
						
						<l n="314">
							spicea iam campis cum messis inhorruit et cum
						</l>
						
						<l n="315">
							frumenta in viridi stipula lactentia turgent.
						</l>
						
						<l n="316">
							Saepe ego, cum flavis messorem induceret arvis
						</l>
						
						<l n="317">
							agricola et fragili iam stringeret hordea culmo,
						</l>
						
						<l n="318">
							omnia ventorum concurrere proelia vidi,
						</l>
						
						<l n="319">
							quae gravidam late segetem ab radicibus imis
						</l>
						
						<l n="320">
							sublimem expulsam eruerent; ita turbine nigro
						</l>
						
						<l n="321">
							ferret hiems culmumque levem stipulasque volantis.
						</l>
						
						<l n="322">
							Saepe etiam inmensum caelo venit agmen aquarum
						</l>
						
						<l n="323">
							et foedam glomerant tempestatem imbribus atris
						</l>
						
						<l n="324">
							collectae ex alto nubes; ruit arduus aether
						</l>
						
						<l n="325">
							et pluvia ingenti sata laeta boumque labores
						</l>
						
						<l n="326">
							diluit; inplentur fossae et cava flumina crescunt
						</l>
						
						<l n="327">
							cum sonitu fervetque fretis spirantibus aequor.
						</l>
						
						<l n="328">
							Ipse pater media nimborum in nocte corusca
						</l>
						
						<l n="329">
							fulmina molitur dextra; quo maxuma motu
						</l>
						
						<l n="330">
							terra tremit; fugere ferae et mortalia corda
						</l>
						
						<l n="331">
							per gentis humilis stravit pavor; ille flagranti
						</l>
						
						<l n="332">
							aut Athon aut Rhodopen aut alta Ceraunia telo
						</l>
						
						<l n="333">
							deicit; ingeminant austri et densissimus imber;
						</l>
						
						<l n="334">
							nunc nemora ingenti vento, nunc litora plangunt.
						</l>
						
						<l n="335">
							Hoc metuens caeli menses et sidera serva,
						</l>
						
						<l n="336">
							frigida Saturni sese quo stella receptet,
						</l>
						
						<l n="337">
							quos ignis caelo Cyllenius erret in orbis.
						</l>
						
						<l n="338">
							In primis venerare deos atque annua magnae
						</l>
						
						<l n="339">
							sacra refer Cereri laetis operatus in herbis
						</l>
						
						<l n="340">
							extremae sub casum hiemis, iam vere sereno.
						</l>
						
						<l n="341">
							Tum pingues agni et tum mollissima vina,
						</l>
						
						<l n="342">
							tum somni dulces densaeque in montibus umbrae.
						</l>
						
						<l n="343">
							Cuncta tibi Cererem pubes agrestis adoret;
						</l>
						
						<l n="344">
							cui tu lacte favos et miti dilue Baccho,
						</l>
						
						<l n="345">
							terque novas circum felix eat hostia fruges,
						</l>
						
						<l n="346">
							omnis quam chorus et socii comitentur ovantes,
						</l>
						
						<l n="347">
							et Cererem clamore vocent in tecta; neque ante
						</l>
						
						<l n="348">
							falcem maturis quisquam supponat aristis,
						</l>
						
						<l n="349">
							quam Cereri torta redimitus tempora quercu
						</l>
						
						<l n="350">
							det motus incompositos et carmina dicat.
						</l>
						
						<l n="351">
							Atque haec ut certis possemus discere signis,
						</l>
						
						<l n="352">
							aestusque pluviasque et agentis frigora ventos,
						</l>
						
						<l n="353">
							ipse Pater statuit, quid menstrua Luna moneret,
						</l>
						
						<l n="354">
							quo signo caderent austri, quid saepe videntes
						</l>
						
						<l n="355">
							agricolae propius stabulis armenta tenerent.
						</l>
						
						<l n="356">
							Continuo ventis surgentibus aut freta ponti
						</l>
						
						<l n="357">
							incipiunt agitata tumescere et aridus altis
						</l>
						
						<l n="358">
							montibus audiri fragor aut resonantia longe
						</l>
						
						<l n="359">
							litora misceri et nemorum increbrescere murmur.
						</l>
						
						<l n="360">
							Iam sibi tum a curvis male temperat unda carinis,
						</l>
						
						<l n="361">
							cum medio celeres revolant ex aequore mergi
						</l>
						
						<l n="362">
							clamoremque ferunt ad litora, cumque marinae
						</l>
						
						<l n="363">
							in sicco ludunt fulicae notasque paludes
						</l>
						
						<l n="364">
							deserit atque altam supra volat ardea nubem.
						</l>
						
						<l n="365">
							Saepe etiam stellas vento inpendente videbis
						</l>
						
						<l n="366">
							praecipitis caelo labi noctisque per umbram
						</l>
						
						<l n="367">
							flammarum longos a tergo albescere tractus;
						</l>
						
						<l n="368">
							saepe levem paleam et frondes volitare caducas
						</l>
						
						<l n="369">
							aut summa nantis in aqua colludere plumas.
						</l>
						
						<l n="370">
							At Boreae de parte trucis cum fulminat et cum
						</l>
						
						<l n="371">
							Eurique Zephyrique tonat domus:  omnia plenis
						</l>
						
						<l n="372">
							rura natant fossis atque omnis navita ponto
						</l>
						
						<l n="373">
							humida vela legit.  Numquam inprudentibus imber
						</l>
						
						<l n="374">
							obfuit:  aut illum surgentem vallibus imis
						</l>
						
						<l n="375">
							aeriae fugere grues, aut bucula caelum
						</l>
						
						<l n="376">
							suspiciens patulis captavit naribus auras,
						</l>
						
						<l n="377">
							aut arguta lacus circumvolitavit hirundo
						</l>
						
						<l n="378">
							et veterem in limo ranae cecinere querelam.
						</l>
						
						<l n="379">
							Saepius et tectis penetralibus extulit ova
						</l>
						
						<l n="380">
							angustum formica terens iter et bibit ingens
						</l>
						
						<l n="381">
							arcus et e pastu decedens agmine magno
						</l>
						
						<l n="382">
							corvorum increpuit densis exercitus alis.
						</l>
						
						<l n="383">
							Iam variae pelagi volucres et quae Asia circum
						</l>
						
						<l n="384">
							dulcibus in stagnis rimantur prata Caystri,
						</l>
						
						<l n="385">
							certatim largos umeris infundere rores:
						</l>
						
						<l n="386">
							nunc caput obiectare fretis, nunc currere in undas
						</l>
						
						<l n="387">
							et studio incassum videas gestire lavandi.
						</l>
						
						<l n="388">
							Tum cornix plena pluviam vocat inproba voce
						</l>
						
						<l n="389">
							et sola in sicca secum spatiatur harena.
						</l>
						
						<l n="390">
							Ne nocturna quidem carpentes pensa puellae
						</l>
						
						<l n="391">
							nescivere hiemem, testa cum ardente viderent
						</l>
						
						<l n="392">
							scintillare oleum et putris concrescere fungos.
						</l>
						
						<l n="393">
							Nec minus ex imbri soles et aperta serena
						</l>
						
						<l n="394">
							prospicere et certis poteris cognoscere signis:
						</l>
						
						<l n="395">
							nam neque tum stellis acies obtunsa videtur,
						</l>
						
						<l n="396">
							nec fratris radiis obnoxia surgere Luna,
						</l>
						
						<l n="397">
							tenuia nec lanae per caelum vellera ferri;
						</l>
						
						<l n="398">
							non tepidum ad solem pinnas in litore pandunt
						</l>
						
						<l n="399">
							dilectae Thetidi alcyones, non ore solutos
						</l>
						
						<l n="400">
							inmundi meminere sues iactare maniplos.
						</l>
						
						<l n="401">
							At nebulae magis ima petunt campoque recumbunt,
						</l>
						
						<l n="402">
							solis et occasum servans de culmine summo
						</l>
						
						<l n="403">
							nequiquam seros exercet noctua cantus.
						</l>
						
						<l n="404">
							Adparet liquido sublimis in aere Nisus
						</l>
						
						<l n="405">
							et pro purpureo poenas dat Scylla capillo:
						</l>
						
						<l n="406">
							quacumque illa levem fugiens secat aethera pinnis,
						</l>
						
						<l n="407">
							ecce inimicus, atrox, magno stridore per auras
						</l>
						
						<l n="408">
							insequitur Nisus; qua se fert Nisus ad auras,
						</l>
						
						<l n="409">
							illa levem fugiens raptim secat aethera pinnis
						</l>
						
						<l n="410">
							Tum liquidas corvi presso ter gutture voces
						</l>
						
						<l n="411">
							aut quater ingeminant, et saepe cubilibus altis
						</l>
						
						<l n="412">
							nescio qua praeter solitum dulcedine laeti
						</l>
						
						<l n="413">
							inter se in foliis strepitant; iuvat imbribus actis
						</l>
						
						<l n="414">
							progeniem parvam dulcisque revisere nidos;
						</l>
						
						<l n="415">
							haud equidem credo, quia sit divinitus illis
						</l>
						
						<l n="416">
							ingenium aut rerum fato prudentia maior;
						</l>
						
						<l n="417">
							verum ubi tempestas et caeli mobilis humor
						</l>
						
						<l n="418">
							mutavere vias et Iuppiter uvidus austris
						</l>
						
						<l n="419">
							denset, erant quae rara modo, et, quae densa, relaxat,
						</l>
						
						<l n="420">
							vertuntur species animorum et pectora motus
						</l>
						
						<l n="421">
							nunc alios, alios, dum nubila ventus agebat,
						</l>
						
						<l n="422">
							concipiunt:  hinc ille avium concentus in agris
						</l>
						
						<l n="423">
							et laetae pecudes et ovantes gutture corvi.
						</l>
						
						<l n="424">
							Si vero solem ad rapidum lunasque sequentis
						</l>
						
						<l n="425">
							ordine respicies, numquam te crastina fallet
						</l>
						
						<l n="426">
							hora neque insidiis noctis capiere serenae.
						</l>
						
						<l n="427">
							Luna, revertentis cum primum colligit ignis,
						</l>
						
						<l n="428">
							si nigrum obscuro conprenderit aera cornu,
						</l>
						
						<l n="429">
							maxumus agricolis pelagoque parabitur imber;
						</l>
						
						<l n="430">
							at si virgineum suffuderit ore ruborem,
						</l>
						
						<l n="431">
							ventus erit; vento semper rubet aurea Phoebe.
						</l>
						
						<l n="432">
							Sin ortu quarto, namque is certissimus auctor,
						</l>
						
						<l n="433">
							pura neque obtunsis per caelum cornibus ibit,
						</l>
						
						<l n="434">
							totus et ille dies et qui nascentur ab illo
						</l>
						
						<l n="435">
							exactum ad mensem pluvia ventisque carebunt,
						</l>
						
						<l n="436">
							votaque servati solvent in litore nautae
						</l>
						
						<l n="437">
							Glauco et Panopeae et Inoo Melicertae.
						</l>
						
						<l n="438">
							Sol quoque et exoriens et cum se condet in undas
						</l>
						
						<l n="439">
							signa dabit; solem certissima signa sequuntur,
						</l>
						
						<l n="440">
							et quae mane refert et quae surgentibus astris.
						</l>
						
						<l n="441">
							Ille ubi nascentem maculis variaverit ortum
						</l>
						
						<l n="442">
							conditus in nubem medioque refugerit orbe,
						</l>
						
						<l n="443">
							suspecti tibi sint imbres; namque urget ab alto
						</l>
						
						<l n="444">
							arboribusque satisque Notus pecorique sinister.
						</l>
						
						<l n="445">
							Aut ubi sub lucem densa inter nubila sese
						</l>
						
						<l n="446">
							diversi rumpent radii aut ubi pallida surget
						</l>
						
						<l n="447">
							Tithoni croceum linquens Aurora cubile,
						</l>
						
						<l n="448">
							heu male tum mitis defendet pampinus uvas:
						</l>
						
						<l n="449">
							tam multa in tectis crepitans salit horrida grando.
						</l>
						
						<l n="450">
							Hoc etiam, emenso cum iam decedit Olympo,
						</l>
						
						<l n="451">
							profuerit meminisse magis; nam saepe videmus
						</l>
						
						<l n="452">
							ipsius in voltu varios errare colores:
						</l>
						
						<l n="453">
							caeruleus pluviam denuntiat, igneus Euros;
						</l>
						
						<l n="454">
							sin maculae incipient rutilo inmiscerier igni,
						</l>
						
						<l n="455">
							omnia tum pariter vento nimbisque videbis
						</l>
						
						<l n="456">
							fervere.  Non illa quisquam me nocte per altum
						</l>
						
						<l n="457">
							ire, neque a terra moneat convellere funem.
						</l>
						
						<l n="458">
							At si, cum referetque diem condetque relatum,
						</l>
						
						<l n="459">
							lucidus orbis erit, frustra terrebere nimbis
						</l>
						
						<l n="460">
							et claro silvas cernes Aquilone moveri.
						</l>
						
						<l n="461">
							Denique quid vesper serus vehat, unde serenas
						</l>
						
						<l n="462">
							ventus agat nubes, quid cogitet humidus Auster,
						</l>
						
						<l n="463">
							sol tibi signa dabit.  Solem quis dicere falsum
						</l>
						
						<l n="464">
							audeat.  Ille etiam caecos instare tumultus
						</l>
						
						<l n="465">
							saepe monet fraudemque et operta tumescere bella.
						</l>
						
						<l n="466">
							Ille etiam exstincto miseratus Caesare Romam,
						</l>
						
						<l n="467">
							cum caput obscura nitidum ferrugine texit
						</l>
						
						<l n="468">
							inpiaque aeternam timuerunt saecula noctem.
						</l>
						
						<l n="469">
							Tempore quamquam illo tellus quoque et aequora ponti
						</l>
						
						<l n="470">
							obscenaeque canes inportunaeque volucres
						</l>
						
						<l n="471">
							signa dabant.  Quotiens Cyclopum effervere in agros
						</l>
						
						<l n="472">
							vidimus undantem ruptis fornacibus Aetnam
						</l>
						
						<l n="473">
							flammarumque globos liquefactaque volvere saxa!
						</l>
						
						<l n="474">
							Armorum sonitum toto Germania caelo
						</l>
						
						<l n="475">
							audiit, insolitis tremuerunt motibus Alpes.
						</l>
						
						<l n="476">
							Vox quoque per lucos volgo exaudita silentis
						</l>
						
						<l n="477">
							ingens et simulacra modis pallentia miris
						</l>
						
						<l n="478">
							visa sub obscurum noctis, pecudesque locutae,
						</l>
						
						<l n="479">
							infandum! sistunt amnes terraeque dehiscunt
						</l>
						
						<l n="480">
							et maestum inlacrimat templis ebur aeraque sudant.
						</l>
						
						<l n="481">
							Proluit insano contorquens vertice silvas
						</l>
						
						<l n="482">
							fluviorum rex Eridanus camposque per omnis
						</l>
						
						<l n="483">
							cum stabulis armenta tulit.  Nec tempore eodem
						</l>
						
						<l n="484">
							tristibus aut extis fibrae adparere minaces
						</l>
						
						<l n="485">
							aut puteis manare cruor cessavit et altae
						</l>
						
						<l n="486">
							per noctem resonare lupis ululantibus urbes.
						</l>
						
						<l n="487">
							Non alias caelo ceciderunt plura sereno
						</l>
						
						<l n="488">
							fulgura nec diri totiens arsere cometae.
						</l>
						
						<l n="489">
							ergo inter sese paribus concurrere telis
						</l>
						
						<l n="490">
							Romanas acies iterum videre Philippi;
						</l>
						
						<l n="491">
							nec fuit indignum superis, bis sanguine nostro
						</l>
						
						<l n="492">
							Emathiam et latos Haemi pinguescere campos.
						</l>
						
						<l n="493">
							Scilicet et tempus veniet, cum finibus illis
						</l>
						
						<l n="494">
							agricola incurvo terram molitus aratro
						</l>
						
						<l n="495">
							exesa inveniet scabra robigine pila
						</l>
						
						<l n="496">
							aut gravibus rastris galeas pulsabit inanis
						</l>
						
						<l n="497">
							grandiaque effossis mirabitur ossa sepulchris.
						</l>
						
						<l n="498">
							Di patrii, Indigetes, et romule Vestaque mater,
						</l>
						
						<l n="499">
							quae Tuscum Tiberim et Romana Palatia servas,
						</l>
						
						<l n="500">
							hunc saltem everso iuvenem succurrere saeclo
						</l>
						
						<l n="501">
							ne prohibete! Satis iam pridem sanguine nostro
						</l>
						
						<l n="502">
							Laomedonteae luimus periuria Troiae;
						</l>
						
						<l n="503">
							iam pridem nobis caeli te regia, Caesar,
						</l>
						
						<l n="504">
							invidet atque hominum queritur curare triumphos;
						</l>
						
						<l n="505">
							quippe ubi fas versum atque nefas:  tot bella per orbem,
						</l>
						
						<l n="506">
							tam multae scelerum facies; non ullus aratro
						</l>
						
						<l n="507">
							dignus honos, squalent abductis arva colonis
						</l>
						
						<l n="508">
							et curvae rigidum falces conflantur in ensem.
						</l>
						
						<l n="509">
							Hinc movet Euphrates, illinc Germania bellum;
						</l>
						
						<l n="510">
							vicinae ruptis inter se legibus urbes
						</l>
						
						<l n="511">
							arma ferunt; saevit toto Mars inpius orbe;
						</l>
						
						<l n="512">
							ut cum carceribus sese effudere quadrigae,
						</l>
						
						<l n="513">
							addunt in spatia et frustra retinacula tendens
						</l>
						
						<l n="514">
							fertur equis auriga neque audit currus habenas.
						</l>
						
					</div>
					
					<div type="book" n="2">

						<head>II</head>
						
						<l n="1">
							Hactenus arvorum cultus et sidera caeli,
						</l>
						
						<l n="2">
							nunc te, Bacche, canam, nec non silvestria tecum
						</l>
						
						<l n="3">
							virgulta et prolem tarde crescentis olivae.
						</l>
						
						<l n="4">
							Huc, pater o Lenaee—tuis hic omnia plena
						</l>
						
						<l n="5">
							muneribus, tibi pampineo gravidus autumno
						</l>
						
						<l n="6">
							floret ager, spumat plenis vindemia labris—
						</l>
						
						<l n="7">
							huc, pater o Lenaee, veni nudataque musto
						</l>
						
						<l n="8">
							tingue novo mecum direptis crura cothurnis.
						</l>
						
						<l n="9">
							Principio arboribus varia est natura creandis.
						</l>
						
						<l n="10">
							namque aliae nullis hominum cogentibus ipsae
						</l>
						
						<l n="11">
							sponte sua veniunt camposque et flumina late
						</l>
						
						<l n="12">
							curva tenent, ut molle siler lentaeque genestae,
						</l>
						
						<l n="13">
							populus et glauca canentia fronde salicta;
						</l>
						
						<l n="14">
							pars autem posito surgunt de semine, ut altae
						</l>
						
						<l n="15">
							castaneae nemorumque Iovi quae maxima frondet
						</l>
						
						<l n="16">
							aesculus atque habitae Grais oracula quercus.
						</l>
						
						<l n="17">
							Pullulat ab radice aliis densissima silva,
						</l>
						
						<l n="18">
							ut cerasis ulmisque; etiam Parnasia laurus
						</l>
						
						<l n="19">
							parva sub ingenti matris se subicit umbra.
						</l>
						
						<l n="20">
							Hos natura modos primum dedit, his genus omne
						</l>
						
						<l n="21">
							silvarum fruticumque viret nemorumque sacrorum.
						</l>
						
						<l n="22">
							Sunt aliae, quas ipse via sibi repperit usus.
						</l>
						
						<l n="23">
							Hic plantas tenero abscindens de corpore matrum
						</l>
						
						<l n="24">
							deposuit sulcis, hic stirpes obruit arvo
						</l>
						
						<l n="25">
							quadrifidasque sudes et acuto robore vallos;
						</l>
						
						<l n="26">
							silvarumque aliae pressos propaginis arcus
						</l>
						
						<l n="27">
							exspectant et viva sua plantaria terra;
						</l>
						
						<l n="28">
							nil radicis egent aliae summumque putator
						</l>
						
						<l n="29">
							haud dubitat terrae referens mandare cacumen.
						</l>
						
						<l n="30">
							Quin et caudicibus sectis—mirabile dictu—
						</l>
						
						<l n="31">
							truditur e sicco radix oleagina ligno.
						</l>
						
						<l n="32">
							Et saepe alterius ramos inpune videmus
						</l>
						
						<l n="33">
							vertere in alterius mutatamque insita mala
						</l>
						
						<l n="34">
							ferre pirum et prunis lapidosa rubescere corna.
						</l>
						
						<l n="35">
							Quare agite o proprios generatim discite cultus,
						</l>
						
						<l n="36">
							agricolae, fructusque feros mollite colendo,
						</l>
						
						<l n="37">
							neu segnes iaceant terrae.  Iuvat Ismara Baccho
						</l>
						
						<l n="38">
							conserere atque olea magnum vestire Taburnum.
						</l>
						
						<l n="39">
							Tuque ades inceptumque una decurre laborem,
						</l>
						
						<l n="40">
							O decus, o famae merito pars maxima nostrae,
						</l>
						
						<l n="41">
							Maecenas, pelagoque volans da vela patenti;
						</l>
						
						<l n="42">
							non ego cuncta meis amplecti versibus opto,
						</l>
						
						<l n="43">
							non, mihi si linguae centum sint oraque centum,
						</l>
						
						<l n="44">
							ferrea vox; ades et primi lege litoris oram.
						</l>
						
						<l n="45">
							In manibus terrae; non hic te carmine ficto
						</l>
						
						<l n="46">
							atque per ambages et longa exorsa tenebo.
						</l>
						
						<l n="47">
							Sponte sua quae se tollunt in luminis oras,
						</l>
						
						<l n="48">
							infecunda quidem, sed laeta et fortia surgunt;
						</l>
						
						<l n="49">
							quippe solo natura subest.  Tamen haec quoque, si quis
						</l>
						
						<l n="50">
							inserat aut scrobibus mandet mutata subactis,
						</l>
						
						<l n="51">
							exuerint silvestrem animum cultuque frequenti
						</l>
						
						<l n="52">
							in quascumque voles artis haud tarda sequentur.
						</l>
						
						<l n="53">
							Nec non et sterilis, quae stirpibus exit ab imis,
						</l>
						
						<l n="54">
							hoc faciat, vacuos si sit digesta per agros;
						</l>
						
						<l n="55">
							nunc altae frondes et rami matris opacant
						</l>
						
						<l n="56">
							crescentique adimunt fetus uruntque ferentem.
						</l>
						
						<l n="57">
							Iam quae seminibus iactis se sustulit arbos
						</l>
						
						<l n="58">
							tarda venit seris factura nepotibus umbram,
						</l>
						
						<l n="59">
							pomaque degenerant sucos oblita priores
						</l>
						
						<l n="60">
							et turpis avibus praedam fert uva racemos.
						</l>
						
						<l n="61">
							Scilicet omnibus est labor inpendendus et omnes
						</l>
						
						<l n="62">
							cogendae in sulcum ac multa mercede domandae.
						</l>
						
						<l n="63">
							Sed truncis oleae melius, propagine vites
						</l>
						
						<l n="64">
							respondent, solido Paphiae de robore myrtus;
						</l>
						
						<l n="65">
							plantis et durae coryli nascuntur et ingens
						</l>
						
						<l n="66">
							fraxinus Herculeaeque arbos umbrosa coronae
						</l>
						
						<l n="67">
							Chaoniique patris glandes, etiam ardua palma
						</l>
						
						<l n="68">
							nascitur et casus abies visura marinos.
						</l>
						
						<l n="69">
							Inseritur vero et fetu nucis arbutus horrida,
						</l>
						
						<l n="70">
							et steriles platani malos gessere valentis;
						</l>
						
						<l n="71">
							castaneae fagus, ornusque incanuit albo
						</l>
						
						<l n="72">
							flore piri glandemque sues fregere sub ulmis.
						</l>
						
						<l n="73">
							Nec modus inserere atque oculos inponere simplex.
						</l>
						
						<l n="74">
							Nam qua se medio trudunt de cortice gemmae
						</l>
						
						<l n="75">
							et tenuis rumpunt tunicas, angustus in ipso
						</l>
						
						<l n="76">
							fit nodo sinus:  huc aliena ex arbore germen
						</l>
						
						<l n="77">
							includunt udoque docent inolescere libro.
						</l>
						
						<l n="78">
							Aut rursum enodes trunci resecantur et alte
						</l>
						
						<l n="79">
							finditur in solidum cuneis via, deinde feraces
						</l>
						
						<l n="80">
							plantae inmittuntur:  nec longum tempus, et ingens
						</l>
						
						<l n="81">
							exsilit ad caelum ramis felicibus arbos
						</l>
						
						<l n="82">
							miraturque novas frondes et non sua poma.
						</l>
						
						<l n="83">
							Praeterea genus haud unum nec fortibus ulmis
						</l>
						
						<l n="84">
							nec salici lotoque neque Idaeis cyparissis,
						</l>
						
						<l n="85">
							nec pingues unam in faciem nascuntur olivae,
						</l>
						
						<l n="86">
							orchades et radii et amara pausia baca
						</l>
						
						<l n="87">
							pomaque et Alcinoi silvae, nec surculus idem
						</l>
						
						<l n="88">
							Crustumiis Syriisque piris gravibusque volemis.
						</l>
						
						<l n="89">
							Non eadem arboribus pendet vindemia nostris,
						</l>
						
						<l n="90">
							quam Methymnaeo carpit de palmite Lesbos;
						</l>
						
						<l n="91">
							sunt Thasiae vites, sunt et Mareotides albae,
						</l>
						
						<l n="92">
							pinguibus hae terris habiles, levioribus illae,
						</l>
						
						<l n="93">
							et passo Psithia utilior tenuisque Lageos
						</l>
						
						<l n="94">
							temptatura pedes olim vincturaque linguam,
						</l>
						
						<l n="95">
							purpureae preciaeque, et quo te carmine dicam,
						</l>
						
						<l n="96">
							Rhaetica?  Nec cellis ideo contende Falernis.
						</l>
						
						<l n="97">
							Sunt et Amineae vites, firmissima vina,
						</l>
						
						<l n="98">
							Tmolius adsurgit quibus et rex ipse Phanaeus;
						</l>
						
						<l n="99">
							Argitisque minor, cui non certaverit ulla
						</l>
						
						<l n="100">
							aut tantum fluere aut totidem durare per annos.
						</l>
						
						<l n="101">
							Non ego te, Dis et mensis accepta secundis,
						</l>
						
						<l n="102">
							transierim, Rhodia, et tumidis, Bumaste, racemis.
						</l>
						
						<l n="103">
							Sed neque quam multae species nec nomina quae sint,
						</l>
						
						<l n="104">
							est numerus; neque enim numero conprendere refert;
						</l>
						
						<l n="105">
							quem qui scire velit, Libyci velit aequoris idem
						</l>
						
						<l n="106">
							discere quam multae Zephyro turbentur harenae,
						</l>
						
						<l n="107">
							aut ubi navigiis violentior incidit Eurus,
						</l>
						
						<l n="108">
							nosse, quot Ionii veniant ad litora fluctus.
						</l>
						
						<l n="109">
							Nec vero terrae ferre omnes omnia possunt.
						</l>
						
						<l n="110">
							fluminibus salices crassisque paludibus alni
						</l>
						
						<l n="111">
							nascuntur, steriles saxosis montibus orni;
						</l>
						
						<l n="112">
							litora myrtetis laetissima; denique apertos
						</l>
						
						<l n="113">
							Bacchus amat collis, aquilonem et frigora taxi.
						</l>
						
						<l n="114">
							Aspice et extremis domitum cultoribus orbem
						</l>
						
						<l n="115">
							Eoasque domos Arabum pictosque Gelonos:
						</l>
						
						<l n="116">
							divisae arboribus patriae.  Sola India nigrum
						</l>
						
						<l n="117">
							fert ebenum, solis est turea virga Sabaeis.
						</l>
						
						<l n="118">
							Quid tibi odorato referam sudantia ligno
						</l>
						
						<l n="119">
							balsamaque et bacas semper frondentis acanthi?
						</l>
						
						<l n="120">
							Quid nemora Aethiopum molli canentia lana,
						</l>
						
						<l n="121">
							velleraque ut foliis depectant tenuia Seres;
						</l>
						
						<l n="122">
							aut quos Oceano propior gerit India lucos,
						</l>
						
						<l n="123">
							extremi sinus orbis, ubi aera vincere summum
						</l>
						
						<l n="124">
							arboris haud ullae iactu potuere sagittae?
						</l>
						
						<l n="125">
							Et gens illa quidem sumptis non tarda pharetris.
						</l>
						
						<l n="126">
							Media fert tristis sucos tardumque saporem
						</l>
						
						<l n="127">
							felicis mali, quo non praesentius ullum,
						</l>
						
						<l n="128">
							pocula si quando saevae infecere novercae,
						</l>
						
						<l n="129">
							miscueruntque herbas et non innoxia verba,
						</l>
						
						<l n="130">
							auxilium venit ac membris agit atra venena.
						</l>
						
						<l n="131">
							Ipsa ingens arbos faciemque simillima lauro;
						</l>
						
						<l n="132">
							et, si non alium late iactaret odorem,
						</l>
						
						<l n="133">
							laurus erat; folia haud ullis labentia ventis;
						</l>
						
						<l n="134">
							flos ad prima tenax; animas et olentia Medi
						</l>
						
						<l n="135">
							ora fovent illo et senibus medicantur anhelis.
						</l>
						
						<l n="136">
							sed neque Medorum, silvae ditissima, terra,
						</l>
						
						<l n="137">
							nec pulcher Ganges atque auro turbidus Hermus
						</l>
						
						<l n="138">
							laudibus Italiae certent, non Bactra neque Indi
						</l>
						
						<l n="139">
							totaque turiferis Panchaia pinguis harenis.
						</l>
						
						<l n="140">
							Haec loca non tauri spirantes naribus ignem
						</l>
						
						<l n="141">
							invertere satis inmanis dentibus hydri
						</l>
						
						<l n="142">
							nec galeis densisque virum seges horruit hastis;
						</l>
						
						<l n="143">
							sed gravidae fruges et Bacchi Massicus humor
						</l>
						
						<l n="144">
							inplevere; tenent oleae armentaque laeta.
						</l>
						
						<l n="145">
							Hinc bellator equus campo sese arduus infert;
						</l>
						
						<l n="146">
							hinc albi, Clitumne, greges et maxima taurus
						</l>
						
						<l n="147">
							victima, saepe tuo perfusi flumine sacro,
						</l>
						
						<l n="148">
							Romanos ad templa deum duxere triumphos.
						</l>
						
						<l n="149">
							Hic ver adsiduum atque alienis mensibus aestas
						</l>
						
						<l n="150">
							bis gravidae pecudes, bis pomis utilis arbos.
						</l>
						
						<l n="151">
							At rabidae tigres absunt et saeva leonum
						</l>
						
						<l n="152">
							semina nec miseros fallunt aconita legentis
						</l>
						
						<l n="153">
							nec rapit inmensos orbis per humum neque tanto
						</l>
						
						<l n="154">
							squameus in spiram tractu se colligit anguis.
						</l>
						
						<l n="155">
							Adde tot egregias urbes operumque laborem,
						</l>
						
						<l n="156">
							tot congesta manu praeruptis oppida saxis
						</l>
						
						<l n="157">
							fluminaque antiquos subter labentia muros.
						</l>
						
						<l n="158">
							An mare, quod supra, memorem, quodque adluit infra
						</l>
						
						<l n="159">
							anne lacus tantos?  Te, Lari maxume, teque,
						</l>
						
						<l n="160">
							fluctibus et fremitu adsurgens Benace marino
						</l>
						
						<l n="161">
							an memorem portus Lucrinoque addita claustra
						</l>
						
						<l n="162">
							atque indignatum magnis stridoribus aequor
						</l>
						
						<l n="163">
							Iulia qua ponto longe sonat unda refuso
						</l>
						
						<l n="164">
							Tyrrhenusque fretis inmittitur aestus Avernis?
						</l>
						
						<l n="165">
							Haec eadem argenti rivos aerisque metalla
						</l>
						
						<l n="166">
							ostendit venis atque auro plurima fluxit.
						</l>
						
						<l n="167">
							Haec genus acre virum, Marsos pubemque Sabellam
						</l>
						
						<l n="168">
							adsuetumque malo Ligurem Volscosque verutos
						</l>
						
						<l n="169">
							extulit, haec Decios, Marios, magnosque Camillos,
						</l>
						
						<l n="170">
							Scipiadas duros bello et te, maxume Caesar,
						</l>
						
						<l n="171">
							qui nunc extremis Asiae iam victor in oris
						</l>
						
						<l n="172">
							inbellem avertis Romanis arcibus Indum.
						</l>
						
						<l n="173">
							Salve, magna parens frugum, Saturnia tellus,
						</l>
						
						<l n="174">
							magna virum; tibi res antiquae laudis et artem
						</l>
						
						<l n="175">
							ingredior, sanctos ausus recludere fontis,
						</l>
						
						<l n="176">
							Ascraeumque cano Romana per oppida carmen.
						</l>
						
						<l n="177">
							Nunc locus arvorum ingeniis:  quae robora cuique,
						</l>
						
						<l n="178">
							quis color et quae sit rebus natura ferendis.
						</l>
						
						<l n="179">
							Difficiles primum terrae collesque maligni,
						</l>
						
						<l n="180">
							tenuis ubi argilla et dumosis calculus arvis,
						</l>
						
						<l n="181">
							Palladia gaudent silva vivacis olivae.
						</l>
						
						<l n="182">
							Indicio est tractu surgens oleaster eodem
						</l>
						
						<l n="183">
							plurimus et strati bacis silvestribus agri.
						</l>
						
						<l n="184">
							At quae pinguis humus dulcique uligine laeta,
						</l>
						
						<l n="185">
							quique frequens herbis et fertilis ubere campus—
						</l>
						
						<l n="186">
							qualem saepe cava montis convalle solemus
						</l>
						
						<l n="187">
							despicere; huc summis liquuntur rupibus amnes
						</l>
						
						<l n="188">
							felicemque trahunt limum—quique editus austro
						</l>
						
						<l n="189">
							et filicem curvis invisam pascit aratris:
						</l>
						
						<l n="190">
							hic tibi praevalidas olim multoque fluentis
						</l>
						
						<l n="191">
							sufficiet Baccho vitis, hic fertilis uvae,
						</l>
						
						<l n="192">
							hic laticis, qualem pateris libamus et auro,
						</l>
						
						<l n="193">
							inflavit cum pinguis ebur Tyrrhenus ad aras,
						</l>
						
						<l n="194">
							lancibus et pandis fumantia reddimus exta.
						</l>
						
						<l n="195">
							Sin armenta magis studium vitulosque tueri
						</l>
						
						<l n="196">
							aut ovium fetum aut urentis culta capellas,
						</l>
						
						<l n="197">
							saltus et saturi petito longinqua Tarenti
						</l>
						
						<l n="198">
							et qualem infelix amisit Mantua campum,
						</l>
						
						<l n="199">
							pascentem niveos herboso flumine cycnos;
						</l>
						
						<l n="200">
							non liquidi gregibus fontes, non gramina deerunt;
						</l>
						
						<l n="201">
							et, quantum longis carpent armenta diebus,
						</l>
						
						<l n="202">
							exigua tantum gelidus ros nocte reponet.
						</l>
						
						<l n="203">
							Nigra fere et presso pinguis sub vomere terra
						</l>
						
						<l n="204">
							et cui putre solum,—namque hoc imitamur arando—
						</l>
						
						<l n="205">
							optima frumentis; non ullo ex aequore cernes
						</l>
						
						<l n="206">
							plura domum tardis decedere plaustra iuvencis;
						</l>
						
						<l n="207">
							aut unde iratus silvam devexit arator
						</l>
						
						<l n="208">
							et nemora evertit multos ignava per annos
						</l>
						
						<l n="209">
							antiquasque domos avium cum stirpibus imis
						</l>
						
						<l n="210">
							eruit; illae altum nidis petiere relictis,
						</l>
						
						<l n="211">
							at rudis enituit inpulso vomere campus.
						</l>
						
						<l n="212">
							Nam ieiuna quidem clivosi glarea ruris
						</l>
						
						<l n="213">
							vix humilis apibus casias roremque ministrat;
						</l>
						
						<l n="214">
							et tophus scaber et nigris exesa chelydris
						</l>
						
						<l n="215">
							creta negant alios aeque serpentibus agros
						</l>
						
						<l n="216">
							dulcem ferre cibum et curvas praebere latebras.
						</l>
						
						<l n="217">
							Quae tenuem exhalat nebulam fumosque volucris
						</l>
						
						<l n="218">
							et bibit humorem et, cum volt, ex se ipsa remittit
						</l>
						
						<l n="219">
							quaeque suo semper viridi se gramine vestit
						</l>
						
						<l n="220">
							nec scabie et salsa laedit robigine ferrum:
						</l>
						
						<l n="221">
							illa tibi laetis intexet vitibus ulmos,
						</l>
						
						<l n="222">
							illa ferax oleo est, illam experiere colendo
						</l>
						
						<l n="223">
							et facilem pecori et patientem vomeris unci.
						</l>
						
						<l n="224">
							Talem dives arat Capua et vicina Vesevo
						</l>
						
						<l n="225">
							ora iugo et vacuis Clanius non aequus Acerris.
						</l>
						
						<l n="226">
							Nunc, quo quamque modo possis cognoscere, dicam.
						</l>
						
						<l n="227">
							Rara sit an supra morem si densa requires—
						</l>
						
						<l n="228">
							altera frumentis quoniam favet, altera Baccho,
						</l>
						
						<l n="229">
							densa magis Cereri, rarissima quaeque Lyaeo—
						</l>
						
						<l n="230">
							ante locum capies oculis alteque iubebis
						</l>
						
						<l n="231">
							in solido puteum demitti omnemque repones
						</l>
						
						<l n="232">
							rursus humum et pedibus summas aequabis harenas.
						</l>
						
						<l n="233">
							Si deerunt, rarum pecorique et vitibus almis
						</l>
						
						<l n="234">
							aptius uber erit; sin in sua posse negabunt
						</l>
						
						<l n="235">
							ire loca et scrobibus superabit terra repletis,
						</l>
						
						<l n="236">
							spissus ager; glaebas cunctantis crassaque terga
						</l>
						
						<l n="237">
							exspecta et validis terram proscinde iuvencis.
						</l>
						
						<l n="238">
							Salsa autem tellus et quae perhibetur amara,
						</l>
						
						<l n="239">
							frugibus infelix—ea nec mansuescit arando
						</l>
						
						<l n="240">
							nec Baccho genus aut pomis sua nomina servat—
						</l>
						
						<l n="241">
							tale dabit specimen:  tu spisso vimine qualos
						</l>
						
						<l n="242">
							colaque prelorum fumosis deripe tectis;
						</l>
						
						<l n="243">
							huc ager ille malus dulcesque a fontibus undae
						</l>
						
						<l n="244">
							ad plenum calcentur; aqua eluctabitur omnis
						</l>
						
						<l n="245">
							scilicet, et grandes ibunt per vimina guttae;
						</l>
						
						<l n="246">
							at sapor indicium faciet manifestus et ora
						</l>
						
						<l n="247">
							tristia temptantum sensu torquebit amaro.
						</l>
						
						<l n="248">
							Pinguis item quae sit tellus, hoc denique pacto
						</l>
						
						<l n="249">
							discimus:  haud umquam manibus iactata fatiscit,
						</l>
						
						<l n="250">
							sed picis in morem ad digitos lentescit habendo.
						</l>
						
						<l n="251">
							Humida maiores herbas alit, ipsaque iusto
						</l>
						
						<l n="252">
							laetior.  Ah nimium ne sit mihi fertilis illa
						</l>
						
						<l n="253">
							nec se praevalidam primis ostendat aristis!
						</l>
						
						<l n="254">
							Quae gravis est, ipso tacitam se pondere prodit,
						</l>
						
						<l n="255">
							quaeque levis.  Promptum est oculis praediscere nigram,
						</l>
						
						<l n="256">
							et quis cui color.  At sceleratum exquirere frigus
						</l>
						
						<l n="257">
							difficile est:  piceae tantum taxique nocentes
						</l>
						
						<l n="258">
							interdum aut hederae pandunt vestigia nigrae
						</l>
						
						<l n="259">
							his animadversis terram multo ante memento
						</l>
						
						<l n="260">
							excoquere et magnos scrobibus concidere montis,
						</l>
						
						<l n="261">
							ante supinatas aquiloni ostendere glaebas,
						</l>
						
						<l n="262">
							quam laetum infodias vitis genus.  Optima putri
						</l>
						
						<l n="263">
							arva solo:  id venti curant gelidaeque pruinae
						</l>
						
						<l n="264">
							et labefacta movens robustus iugera fossor.
						</l>
						
						<l n="265">
							Ac si quos haud ulla viros vigilantia fugit,
						</l>
						
						<l n="266">
							ante locum similem exquirunt, ubi prima paretur
						</l>
						
						<l n="267">
							arboribus seges et quo mox digesta feratur,
						</l>
						
						<l n="268">
							mutatam ignorent subito ne semina matrem.
						</l>
						
						<l n="269">
							Quin etiam caeli regionem in cortice signant,
						</l>
						
						<l n="270">
							ut, quo quaeque modo steterit, qua parte calores
						</l>
						
						<l n="271">
							Austrinos tulerit, quae terga obverterit axi,
						</l>
						
						<l n="272">
							restituant:  adeo in teneris consuescere multum est.
						</l>
						
						<l n="273">
							Collibus an plano melius sit ponere vitem,
						</l>
						
						<l n="274">
							quaere prius.  Si pinguis agros metabere campi,
						</l>
						
						<l n="275">
							densa sere; in denso non segnior ubere Bacchus;
						</l>
						
						<l n="276">
							sin tumulis adclive solum collisque supinos,
						</l>
						
						<l n="277">
							indulge ordinibus, nec setius omnis in unguem
						</l>
						
						<l n="278">
							arboribus positis secto via limite quadret.
						</l>
						
						<l n="279">
							Ut saepe ingenti bello cum longa cohortis
						</l>
						
						<l n="280">
							explicuit legio et campo stetit agmen aperto,
						</l>
						
						<l n="281">
							directaeque acies, ac late fluctuat omnis
						</l>
						
						<l n="282">
							aere renidenti tellus, necdum horrida miscent
						</l>
						
						<l n="283">
							proelia, sed dubius mediis Mars errat in armis:
						</l>
						
						<l n="284">
							omnia sint paribus numeris dimensa viarum;
						</l>
						
						<l n="285">
							non animum modo uti pascat prospectus inanem,
						</l>
						
						<l n="286">
							sed quia non aliter viris dabit omnibus aequas
						</l>
						
						<l n="287">
							terra neque in vacuum poterunt se extendere rami.
						</l>
						
						<l n="288">
							Forsitan et scrobibus quae sint fastigia quaeras.
						</l>
						
						<l n="289">
							ausim vel tenui vitem committere sulco.
						</l>
						
						<l n="290">
							Altior ac penitus terrae defigitur arbos,
						</l>
						
						<l n="291">
							aesculus in primis, quae quantum vertice ad auras
						</l>
						
						<l n="292">
							aetherias, tantum radice in Tartara tendit.
						</l>
						
						<l n="293">
							Ergo non hiemes illam, non flabra neque imbres
						</l>
						
						<l n="294">
							convellunt; inmota manet, multosque nepotes,
						</l>
						
						<l n="295">
							multa virum volvens durando saecula vincit.
						</l>
						
						<l n="296">
							Tum fortis late ramos et bracchia pandens
						</l>
						
						<l n="297">
							huc illuc, media ipsa ingentem sustinet umbram.
						</l>
						
						<l n="298">
							Neve tibi ad solem vergant vineta cadentem,
						</l>
						
						<l n="299">
							Neve inter vitis corylum sere, neve flagella
						</l>
						
						<l n="300">
							summa pete aut summa defringe ex arbore plantas
						</l>
						
						<l n="301">
							tantus amor terrae—neu ferro laede retunso
						</l>
						
						<l n="302">
							semina, neve oleae silvestris insere truncos:
						</l>
						
						<l n="303">
							nam saepe incautis pastoribus excidit ignis,
						</l>
						
						<l n="304">
							qui furtim pingui primum sub cortice tectus
						</l>
						
						<l n="305">
							robora conprendit frondesque elapsus in altas
						</l>
						
						<l n="306">
							ingentem caelo sonitum dedit; inde secutus
						</l>
						
						<l n="307">
							per ramos victor perque alta cacumina regnat
						</l>
						
						<l n="308">
							et totum involvit flammis nemus et ruit atram
						</l>
						
						<l n="309">
							ad caelum picea crassus caligine nubem,
						</l>
						
						<l n="310">
							praesertim si tempestas a vertice silvis
						</l>
						
						<l n="311">
							incubuit glomeratque ferens incendia ventus.
						</l>
						
						<l n="312">
							Hoc ubi, non a stirpe valent caesaeque reverti
						</l>
						
						<l n="313">
							possunt atque ima similes revirescere terra;
						</l>
						
						<l n="314">
							infelix superat foliis oleaster amaris.
						</l>
						
						<l n="315">
							Nec tibi tam prudens quisquam persuadeat auctor
						</l>
						
						<l n="316">
							tellurem Borea rigidam spirante movere.
						</l>
						
						<l n="317">
							Rura gelu tum claudit hiems nec semine iacto
						</l>
						
						<l n="318">
							concretam patitur radicem adfigere terrae.
						</l>
						
						<l n="319">
							Optima vinetis satio, cum vere rubenti
						</l>
						
						<l n="320">
							candida venit avis longis invisa colubris,
						</l>
						
						<l n="321">
							prima vel autumni sub frigora, cum rapidus Sol
						</l>
						
						<l n="322">
							nondum hiemem contingit equis, iam praeterit aestas.
						</l>
						
						<l n="323">
							Ver adeo frondi nemorum, ver utile silvis;
						</l>
						
						<l n="324">
							vere tument terrae et genitalia semina poscunt.
						</l>
						
						<l n="325">
							Tum pater omnipotens fecundis imbribus Aether
						</l>
						
						<l n="326">
							coniugis in gremium laetae descendit et omnis
						</l>
						
						<l n="327">
							magnus alit magno commixtus corpore fetus.
						</l>
						
						<l n="328">
							Avia tum resonant avibus virgulta canoris
						</l>
						
						<l n="329">
							et Venerem certis repetunt armenta diebus;
						</l>
						
						<l n="330">
							parturit almus ager Zephyrique tepentibus auris
						</l>
						
						<l n="331">
							laxant arva sinus; superat tener omnibus humor;
						</l>
						
						<l n="332">
							inque novos soles audent se germina tuto
						</l>
						
						<l n="333">
							credere, nec metuit surgentis pampinus austros
						</l>
						
						<l n="334">
							aut actum caelo magnis aquilonibus imbrem,
						</l>
						
						<l n="335">
							sed trudit gemmas et frondes explicat omnis.
						</l>
						
						<l n="336">
							Non alios prima crescentis origine mundi
						</l>
						
						<l n="337">
							inluxisse dies aliumve habuisse tenorem
						</l>
						
						<l n="338">
							crediderim:  ver illud erat, ver magnus agebat
						</l>
						
						<l n="339">
							orbis et hibernis parcebant flatibus Euri,
						</l>
						
						<l n="340">
							cum primae lucem pecudes hausere virumque
						</l>
						
						<l n="341">
							terrea progenies duris caput extulit arvis,
						</l>
						
						<l n="342">
							inmissaeque ferae silvis et sidera caelo.
						</l>
						
						<l n="343">
							Nec res hunc tenerae possent perferre laborem,
						</l>
						
						<l n="344">
							si non tanta quies iret frigusque caloremque
						</l>
						
						<l n="345">
							inter, et exciperet caeli indulgentia terras.
						</l>
						
						<l n="346">
							Quod superest, quaecumque premes virgulta per agros,
						</l>
						
						<l n="347">
							sparge fimo pingui et multa memor occule terra,
						</l>
						
						<l n="348">
							aut lapidem bibulum aut squalentis infode conchas;
						</l>
						
						<l n="349">
							inter enim labentur aquae tenuisque subibit
						</l>
						
						<l n="350">
							halitus atque animos tollent sata; iamque reperti,
						</l>
						
						<l n="351">
							qui saxo super atque ingentis pondere testae
						</l>
						
						<l n="352">
							urgerent; hoc effusos munimen ad imbris,
						</l>
						
						<l n="353">
							hoc, ubi hiulca siti findit canis aestifer arva.
						</l>
						
						<l n="354">
							Seminibus positis superest diducere terram
						</l>
						
						<l n="355">
							saepius ad capita et duros iactare bidentis,
						</l>
						
						<l n="356">
							aut presso exercere solum sub vomere et ipsa
						</l>
						
						<l n="357">
							flectere luctantis inter vineta iuvencos;
						</l>
						
						<l n="358">
							tum levis calamos et rasae hastilia virgae
						</l>
						
						<l n="359">
							fraxineasque aptare sudes furcasque valentis,
						</l>
						
						<l n="360">
							viribus eniti quarum et contemnere ventos
						</l>
						
						<l n="361">
							adsuescant summasque sequi tabulata per ulmos.
						</l>
						
						<l n="362">
							Ac dum prima novis adolescit frondibus aetas,
						</l>
						
						<l n="363">
							parcendum teneris, et dum se laetus ad auras
						</l>
						
						<l n="364">
							palmes agit laxis per purum inmissus habenis,
						</l>
						
						<l n="365">
							ipsa acie nondum falcis temptanda, sed uncis
						</l>
						
						<l n="366">
							carpendae manibus frondes interque legendae.
						</l>
						
						<l n="367">
							Inde ubi iam validis amplexae stirpibus ulmos
						</l>
						
						<l n="368">
							exierint, tum stringe comas, tum bracchia tonde—
						</l>
						
						<l n="369">
							ante reformidant ferrum—tum denique dura
						</l>
						
						<l n="370">
							exerce imperia et ramos conpesce fluentis.
						</l>
						
						<l n="371">
							Texendae saepes etiam et pecus omne tenendum,
						</l>
						
						<l n="372">
							praecipue dum frons tenera inprudensque laborum;
						</l>
						
						<l n="373">
							cui super indignas hiemes solemque potentem
						</l>
						
						<l n="374">
							silvestres uri adsidue capreaeque sequaces
						</l>
						
						<l n="375">
							inludunt, pascuntur oves avidaeque iuvencae.
						</l>
						
						<l n="376">
							Frigora nec tantum cana concreta pruina
						</l>
						
						<l n="377">
							aut gravis incumbens scopulis arentibus aestas,
						</l>
						
						<l n="378">
							quantum illi nocuere greges durique venenum
						</l>
						
						<l n="379">
							dentis et admorso signata in stirpe cicatrix.
						</l>
						
						<l n="380">
							Non aliam ob culpam Baccho caper omnibus aris
						</l>
						
						<l n="381">
							caeditur et veteres ineunt proscaenia ludi
						</l>
						
						<l n="382">
							praemiaque ingeniis pagos et compita circum
						</l>
						
						<l n="383">
							thesidae posuere atque inter pocula laeti
						</l>
						
						<l n="384">
							mollibus in pratis unctos saluere per utres.
						</l>
						
						<l n="385">
							Nec non Ausonii, Troia gens missa, coloni
						</l>
						
						<l n="386">
							versibus incomptis ludunt risuque soluto
						</l>
						
						<l n="387">
							oraque corticibus sumunt horrenda cavatis
						</l>
						
						<l n="388">
							et te, Bacche, vocant per carmina laeta tibique
						</l>
						
						<l n="389">
							oscilla ex alta suspendunt mollia pinu.
						</l>
						
						<l n="390">
							Hinc omnis largo pubescit vinea fetu,
						</l>
						
						<l n="391">
							conplentur vallesque cavae saltusque profundi,
						</l>
						
						<l n="392">
							et quocumque deus circum caput egit honestum.
						</l>
						
						<l n="393">
							Ergo rite suum Baccho dicemus honorem
						</l>
						
						<l n="394">
							carminibus patriis lancesque et liba feremus
						</l>
						
						<l n="395">
							et ductus cornu stabit sacer hircus ad aram
						</l>
						
						<l n="396">
							pinguiaque in veribus torrebimus exta colurnis.
						</l>
						
						<l n="397">
							Est etiam ille labor curandis vitibus alter,
						</l>
						
						<l n="398">
							cui numquam exhausti satis est:  namque omne quot annis
						</l>
						
						<l n="399">
							terque quaterque solum scindendum glebaque versis
						</l>
						
						<l n="400">
							aeternum frangenda bidentibus, omne levandum
						</l>
						
						<l n="401">
							fronde nemus.  Redit agricolis labor actus in orbem
						</l>
						
						<l n="402">
							atque in se sua per vestigia volvitur annus.
						</l>
						
						<l n="403">
							Ac iam olim, seras posuit cum vinea frondes,
						</l>
						
						<l n="404">
							frigidus et silvis aquilo decussit honorem,
						</l>
						
						<l n="405">
							iam tum acer curas venientem extendit in annum
						</l>
						
						<l n="406">
							rusticus et curvo Saturni dente relictam
						</l>
						
						<l n="407">
							persequitur vitem attondens fingitque putando.
						</l>
						
						<l n="408">
							Primus humum fodito, primus devecta cremato
						</l>
						
						<l n="409">
							sarmenta et vallos primus sub tecta referto;
						</l>
						
						<l n="410">
							postremus metito.  Bis vitibus ingruit umbra,
						</l>
						
						<l n="411">
							bis segetem densis obducunt sentibus herbae;
						</l>
						
						<l n="412">
							durus uterque labor:  laudato ingentia rura,
						</l>
						
						<l n="413">
							exiguum colito.  Nec non etiam aspera rusci
						</l>
						
						<l n="414">
							vimina per silvam et ripis fluvialis arundo
						</l>
						
						<l n="415">
							caeditur, incultique exercet cura salicti.
						</l>
						
						<l n="416">
							Iam vinctae vites, iam falcem arbusta reponunt,
						</l>
						
						<l n="417">
							iam canit effectos extremus vinitor antes:
						</l>
						
						<l n="418">
							sollicitanda tamen tellus pulvisque movendus
						</l>
						
						<l n="419">
							et iam maturis metuendus Iuppiter uvis.
						</l>
						
						<l n="420">
							Contra non ulla est oleis cultura; neque illae
						</l>
						
						<l n="421">
							procurvam exspectant falcem rastrosque tenacis,
						</l>
						
						<l n="422">
							cum semel haeserunt arvis aurasque tulerunt;
						</l>
						
						<l n="423">
							ipsa satis tellus, cum dente recluditur unco,
						</l>
						
						<l n="424">
							sufficit humorem et gravidas, cum vomere, fruges.
						</l>
						
						<l n="425">
							Hoc pinguem et placitam Paci nutritor olivam.
						</l>
						
						<l n="426">
							Poma quoque, ut primum truncos sensere valentis
						</l>
						
						<l n="427">
							et viris habuere suas, ad sidera raptim
						</l>
						
						<l n="428">
							vi propria nituntur opisque haud indiga nostrae.
						</l>
						
						<l n="429">
							Nec minus interea fetu nemus omne gravescit
						</l>
						
						<l n="430">
							sanguineisque inculta rubent aviaria bacis.
						</l>
						
						<l n="431">
							Tondentur cytisi, taedas silva alta ministrat,
						</l>
						
						<l n="432">
							pascunturque ignes nocturni et lumina fundunt.
						</l>
						
						<l n="433">
							Et dubitant homines serere atque inpendere curam
						</l>
						
						<l n="434">
							quid maiora sequar?—salices humilesque genestae
						</l>
						
						<l n="435">
							aut illae pecori frondem aut pastoribus umbram
						</l>
						
						<l n="436">
							Sufficiunt saepemque satis et pabula melli—
						</l>
						
						<l n="437">
							et iuvat undantem buxo spectare Cytorum
						</l>
						
						<l n="438">
							naryciaeque picis lucos, iuvat arva videre
						</l>
						
						<l n="439">
							non rastris, hominum non ulli obnoxia curae.
						</l>
						
						<l n="440">
							Ipsae Caucasio steriles in vertice silvae,
						</l>
						
						<l n="441">
							quas animosi Euri adsidue franguntque feruntque,
						</l>
						
						<l n="442">
							dant alios aliae fetus, dant utile lignum
						</l>
						
						<l n="443">
							navigiis pinus, domibus cedrumque cupressosque.
						</l>
						
						<l n="444">
							Hinc radios trivere rotis, hinc tympana plaustris
						</l>
						
						<l n="445">
							agricolae et pandas ratibus posuere carinas,
						</l>
						
						<l n="446">
							viminibus salices fecundae, frondibus ulmi,
						</l>
						
						<l n="447">
							at myrtus validis hastilibus et bona bello
						</l>
						
						<l n="448">
							cornus, Ituraeos taxi torquentur in arcus.
						</l>
						
						<l n="449">
							Nec tiliae leves aut torno rasile buxum
						</l>
						
						<l n="450">
							non formam accipiunt ferroque cavantur acuto.
						</l>
						
						<l n="451">
							Nec non et torrentem undam levis innatat alnus,
						</l>
						
						<l n="452">
							missa Pado; nec non et apes examina condunt
						</l>
						
						<l n="453">
							corticibusque cavis vitiosaeque ilicis alvo.
						</l>
						
						<l n="454">
							Quid memorandum aeque Baccheia dona tulerunt
						</l>
						
						<l n="455">
							Bacchus et ad culpam causas dedit; ille furentis
						</l>
						
						<l n="456">
							centauros leto domuit, Rhoetumque Pholumque
						</l>
						
						<l n="457">
							et magno Hylaeum Lapithis cratere minantem.
						</l>
						
						<l n="458">
							O fortunatos nimium, sua si bona norint,
						</l>
						
						<l n="459">
							agricolas! quibus ipsa procul discordibus armis
						</l>
						
						<l n="460">
							fundit humo facilem victum iustissima tellus.
						</l>
						
						<l n="461">
							Si non ingentem foribus domus alta superbis
						</l>
						
						<l n="462">
							mane salutantum totis vomit aedibus undam,
						</l>
						
						<l n="463">
							nec varios inhiant pulchra testudine postis
						</l>
						
						<l n="464">
							inlusasque auro vestes Ephyreiaque aera,
						</l>
						
						<l n="465">
							alba neque Assyrio fucatur lana veneno
						</l>
						
						<l n="466">
							nec casia liquidi corrumpitur usus olivi:
						</l>
						
						<l n="467">
							at secura quies et nescia fallere vita,
						</l>
						
						<l n="468">
							dives opum variarum, at latis otia fundis—
						</l>
						
						<l n="469">
							speluncae vivique lacus et frigida Tempe
						</l>
						
						<l n="470">
							mugitusque boum mollesque sub arbore somni—
						</l>
						
						<l n="471">
							non absunt; illic saltus ac lustra ferarum
						</l>
						
						<l n="472">
							et patiens operum exiguoque adsueta iuventus,
						</l>
						
						<l n="473">
							sacra deum sanctique patres; extrema per illos
						</l>
						
						<l n="474">
							iustitia excedens terris vestigia fecit.
						</l>
						
						<l n="475">
							Me vero primum dulces ante omnia Musae,
						</l>
						
						<l n="476">
							quarum sacra fero ingenti percussus amore,
						</l>
						
						<l n="477">
							accipiant caelique vias et sidera monstrent,
						</l>
						
						<l n="478">
							defectus solis varios lunaeque labores;
						</l>
						
						<l n="479">
							unde tremor terris, qua vi maria alta tumescant
						</l>
						
						<l n="480">
							obicibus ruptis rursusque in se ipsa residant,
						</l>
						
						<l n="481">
							quid tantum Oceano properent se tinguere soles
						</l>
						
						<l n="482">
							hiberni, vel quae tardis mora noctibus obstet.
						</l>
						
						<l n="483">
							Sin, has ne possim naturae accedere partis,
						</l>
						
						<l n="484">
							frigidus obstiterit circum praecordia sanguis:
						</l>
						
						<l n="485">
							rura mihi et rigui placeant in vallibus amnes,
						</l>
						
						<l n="486">
							flumina amem silvasque inglorius.  O ubi campi
						</l>
						
						<l n="487">
							Spercheosque et virginibus bacchata Lacaenis
						</l>
						
						<l n="488">
							Taygeta! O, qui me gelidis convallibus Haemi
						</l>
						
						<l n="489">
							sistat et ingenti ramorum protegat umbra!
						</l>
						
						<l n="490">
							Felix, qui potuit rerum cognoscere causas,
						</l>
						
						<l n="491">
							atque metus omnis et inexorabile fatum
						</l>
						
						<l n="492">
							subiecit pedibus strepitumque Acherontis avari.
						</l>
						
						<l n="493">
							Fortunatus et ille, deos qui novit agrestis,
						</l>
						
						<l n="494">
							panaque Silvanumque senem Nymphasque sorores:
						</l>
						
						<l n="495">
							illum non populi fasces, non purpura regum
						</l>
						
						<l n="496">
							flexit et infidos agitans discordia fratres
						</l>
						
						<l n="497">
							aut coniurato descendens Dacus ab Histro,
						</l>
						
						<l n="498">
							non res Romanae perituraque regna; neque ille
						</l>
						
						<l n="499">
							aut doluit miserans inopem aut invidit habenti
						</l>
						
						<l n="500">
							quos rami fructus, quos ipsa volentia rura
						</l>
						
						<l n="501">
							sponte tulere sua, carpsit; nec ferrea iura
						</l>
						
						<l n="502">
							insanumque forum aut populi tabularia vidit.
						</l>
						
						<l n="503">
							sollicitant alii remis freta caeca ruuntque
						</l>
						
						<l n="504">
							in ferrum, penetrant aulas et limina regum;
						</l>
						
						<l n="505">
							hic petit excidiis urbem miserosque Penatis,
						</l>
						
						<l n="506">
							ut gemma bibat et Sarrano dormiat ostro;
						</l>
						
						<l n="507">
							condit opes alius defossoque incubat auro;
						</l>
						
						<l n="508">
							hic stupet attonitus rostris; hunc plausus hiantem
						</l>
						
						<l n="509">
							per cuneos—geminatus enim plebisque patrumque—
						</l>
						
						<l n="510">
							corripuit; gaudent perfusi sanguine fratrum,
						</l>
						
						<l n="511">
							exsilioque domos et dulcia limina mutant
						</l>
						
						<l n="512">
							atque alio patriam quaerunt sub sole iacentem.
						</l>
						
						<l n="513">
							Agricola incurvo terram dimovit aratro:
						</l>
						
						<l n="514">
							hinc anni labor, hinc patriam parvosque nepotes
						</l>
						
						<l n="515">
							sustinet, hinc armenta boum meritosque iuvencos.
						</l>
						
						<l n="516">
							Nec requies, quin aut pomis exuberet annus
						</l>
						
						<l n="517">
							aut fetu pecorum aut cerealis mergite culmi,
						</l>
						
						<l n="518">
							proventuque oneret sulcos atque horrea vincat.
						</l>
						
						<l n="519">
							Venit hiems:  teritur Sicyonia baca trapetis,
						</l>
						
						<l n="520">
							glande sues laeti redeunt, dant arbuta silvae;
						</l>
						
						<l n="521">
							et varios ponit fetus autumnus et alte
						</l>
						
						<l n="522">
							mitis in apricis coquitur vindemia saxis.
						</l>
						
						<l n="523">
							Interea dulces pendent circum oscula nati,
						</l>
						
						<l n="524">
							casta pudicitiam servat domus, ubera vaccae
						</l>
						
						<l n="525">
							lactea demittunt pinguesque in gramine laeto
						</l>
						
						<l n="526">
							inter se adversis luctantur cornibus haedi.
						</l>
						
						<l n="527">
							Ipse dies agitat festos fususque per herbam,
						</l>
						
						<l n="528">
							ignis ubi in medio et socii cratera coronant,
						</l>
						
						<l n="529">
							te libans, Lenaee, vocat pecorisque magistris
						</l>
						
						<l n="530">
							velocis iaculi certamina ponit in ulmo,
						</l>
						
						<l n="531">
							corporaque agresti nudant praedura palaestrae.
						</l>
						
						<l n="532">
							Hanc olim veteres vitam coluere Sabini,
						</l>
						
						<l n="533">
							hanc Remus et frater, sic fortis Etruria crevit
						</l>
						
						<l n="534">
							scilicet et rerum facta est pulcherrima Roma,
						</l>
						
						<l n="535">
							septemque una sibi muro circumdedit arces.
						</l>
						
						<l n="536">
							Ante etiam sceptrum Dictaei regis et ante
						</l>
						
						<l n="537">
							inpia quam caesis gens est epulata iuvencis,
						</l>
						
						<l n="538">
							aureus hanc vitam in terris Saturnus agebat;
						</l>
						
						<l n="539">
							necdum etiam audierant inflari classica, necdum
						</l>
						
						<l n="540">
							inpositos duris crepitare incudibus enses.
						</l>
						
						<l n="541">
							Sed nos inmensum spatiis confecimus aequor,
						</l>
						
						<l n="542">
							et iam tempus equum fumantia solvere colla.
						</l>
						
					</div>
					
					<div type="book" n="3">

						<head>III</head>
						
						<l n="1">
							Te quoque, magna Pales, et te memorande canemus
						</l>
						
						<l n="2">
							pastor ab Amphryso, vos, silvae amnesque Lycaei.
						</l>
						
						<l n="3">
							Cetera, quae vacuas tenuissent carmine mentes,
						</l>
						
						<l n="4">
							omnia iam volgata:  quis aut Eurysthea durum
						</l>
						
						<l n="5">
							aut inlaudati nescit Busiridis aras?
						</l>
						
						<l n="6">
							Cui non dictus Hylas puer et Latonia Delos
						</l>
						
						<l n="7">
							Hippodameque umeroque Pelops insignis eburno,
						</l>
						
						<l n="8">
							acer equis?  Temptanda via est, qua me quoque possim
						</l>
						
						<l n="9">
							tollere humo victorque virum volitare per ora.
						</l>
						
						<l n="10">
							Primus ego in patriam mecum, modo vita supersit,
						</l>
						
						<l n="11">
							Aonio rediens deducam vertice Musas;
						</l>
						
						<l n="12">
							primus Idumaeas referam tibi, Mantua, palmas,
						</l>
						
						<l n="13">
							et viridi in campo templum de marmore ponam
						</l>
						
						<l n="14">
							propter aquam.  Tardis ingens ubi flexibus errat
						</l>
						
						<l n="15">
							Mincius et tenera praetexit arundine ripas.
						</l>
						
						<l n="16">
							In medio mihi Caesar erit templumque tenebit:
						</l>
						
						<l n="17">
							illi victor ego et Tyrio conspectus in ostro
						</l>
						
						<l n="18">
							centum quadriiugos agitabo ad flumina currus.
						</l>
						
						<l n="19">
							Cuncta mihi Alpheum linquens lucosque Molorchi
						</l>
						
						<l n="20">
							cursibus et crudo decernet Graecia caestu.
						</l>
						
						<l n="21">
							Ipse caput tonsae foliis ornatus olivae
						</l>
						
						<l n="22">
							dona feram.  Iam nunc sollemnis ducere pompas
						</l>
						
						<l n="23">
							ad delubra iuvat caesosque videre iuvencos,
						</l>
						
						<l n="24">
							vel scaena ut versis discedat frontibus utque
						</l>
						
						<l n="25">
							purpurea intexti tollant aulaea Britanni.
						</l>
						
						<l n="26">
							In foribus pugnam ex auro solidoque elephanto
						</l>
						
						<l n="27">
							Gangaridum faciam victorisque arma Quirini,
						</l>
						
						<l n="28">
							atque hic undantem bello magnumque fluentem
						</l>
						
						<l n="29">
							Nilum ac navali surgentis aere columnas.
						</l>
						
						<l n="30">
							Addam urbes Asiae domitas pulsumque Niphaten
						</l>
						
						<l n="31">
							fidentemque fuga Parthum versisque sagittis,
						</l>
						
						<l n="32">
							et duo rapta manu diverso ex hoste tropaea
						</l>
						
						<l n="33">
							bisque triumphatas utroque ab litore gentes.
						</l>
						
						<l n="34">
							Stabunt et Parii lapides, spirantia signa,
						</l>
						
						<l n="35">
							Assaraci proles demissaeque ab Iove gentis
						</l>
						
						<l n="36">
							nomina, Trosque parens et Troiae Cynthius auctor.
						</l>
						
						<l n="37">
							Invidia infelix Furias amnemque severum
						</l>
						
						<l n="38">
							Cocyti metuet tortosque Ixionis anguis
						</l>
						
						<l n="39">
							immanemque rotam et non exsuperabile saxum.
						</l>
						
						<l n="40">
							Interea Dryadum silvas saltusque sequamur
						</l>
						
						<l n="41">
							intactos, tua, Maecenas, haud mollia iussa.
						</l>
						
						<l n="42">
							Te sine nil altum mens incohat; en age segnis
						</l>
						
						<l n="43">
							rumpe moras; vocat ingenti clamore Cithaeron
						</l>
						
						<l n="44">
							Taygetique canes domitrixque Epidaurus equorum
						</l>
						
						<l n="45">
							et vox adsensu nemorum ingeminata remugit.
						</l>
						
						<l n="46">
							Mox tamen ardentis accingar dicere pugnas
						</l>
						
						<l n="47">
							Caesaris et nomen fama tot ferre per annos,
						</l>
						
						<l n="48">
							Tithoni prima quot abest ab origine Caesar.
						</l>
						
						<l n="49">
							Seu quis Olympiacae miratus praemia palmae
						</l>
						
						<l n="50">
							pascit equos seu quis fortis ad aratra iuvencos,
						</l>
						
						<l n="51">
							corpora praecipue matrum legat.  Optuma torvae
						</l>
						
						<l n="52">
							forma bovis, cui turpe caput, cui plurima cervix,
						</l>
						
						<l n="53">
							et crurum tenus a mento palearia pendent;
						</l>
						
						<l n="54">
							tum longo nullus lateri modus; omnia magna,
						</l>
						
						<l n="55">
							pes etiam; et camuris hirtae sub cornibus aures.
						</l>
						
						<l n="56">
							Nec mihi displiceat maculis insignis et albo,
						</l>
						
						<l n="57">
							aut iuga detractans interdumque aspera cornu
						</l>
						
						<l n="58">
							et faciem tauro propior, quaeque ardua tota,
						</l>
						
						<l n="59">
							et gradiens ima verrit vestigia cauda,
						</l>
						
						<l n="60">
							Aetas Lucinam iustosque pati hymenaeos
						</l>
						
						<l n="61">
							desinit ante decem, post quattuor incipit annos;
						</l>
						
						<l n="62">
							cetera nec feturae habilis nec fortis aratris.
						</l>
						
						<l n="63">
							Interea, superat gregibus dum laeta iuventas,
						</l>
						
						<l n="64">
							solve mares; mitte in Venerem pecuaria primus,
						</l>
						
						<l n="65">
							atque aliam ex alia generando suffice prolem.
						</l>
						
						<l n="66">
							Optuma quaeque dies miseris mortalibus aevi
						</l>
						
						<l n="67">
							prima fugit; subeunt morbi tristisque senectus
						</l>
						
						<l n="68">
							et labor, et durae rapit inclementia mortis.
						</l>
						
						<l n="69">
							Semper erunt, quarum mutari corpora malis:
						</l>
						
						<l n="70">
							semper enim refice ac, ne post amissa requiras,
						</l>
						
						<l n="71">
							ante veni et subolem armento sortire quotannis.
						</l>
						
						<l n="72">
							Nec non et pecori est idem dilectus equino.
						</l>
						
						<l n="73">
							Tu modo, quos in spem statues submittere gentis,
						</l>
						
						<l n="74">
							praecipuum iam inde a teneris impende laborem.
						</l>
						
						<l n="75">
							Continuo pecoris generosi pullus in arvis
						</l>
						
						<l n="76">
							altius ingreditur et mollia crura reponit;
						</l>
						
						<l n="77">
							primus et ire viam et fluvios temptare minaces
						</l>
						
						<l n="78">
							audet et ignoto sese committere ponti
						</l>
						
						<l n="79">
							nec vanos horret strepitus.  Illi ardua cervix
						</l>
						
						<l n="80">
							argutumque caput, brevis alvus obesaque terga,
						</l>
						
						<l n="81">
							luxuriatque toris animosum pectus.  Honesti
						</l>
						
						<l n="82">
							spadices glaucique, color deterrimus albis
						</l>
						
						<l n="83">
							et gilvo.  Tum, si qua sonum procul arma dedere
						</l>
						
						<l n="84">
							stare loco nescit, micat auribus et tremit artus
						</l>
						
						<l n="85">
							collectumque premens volvit sub naribus ignem.
						</l>
						
						<l n="86">
							Densa iuba, et dextro iactata recumbit in armo;
						</l>
						
						<l n="87">
							at duplex agitur per lumbos spina, cavatque
						</l>
						
						<l n="88">
							tellurem et solido graviter sonat ungula cornu.
						</l>
						
						<l n="89">
							Talis Amyclaei domitus Pollucis habenis
						</l>
						
						<l n="90">
							Cyllarus et, quorum Grai meminere poetae,
						</l>
						
						<l n="91">
							Martis equi biiuges et magni currus Achilli.
						</l>
						
						<l n="92">
							Talis et ipse iubam cervice effundit equina
						</l>
						
						<l n="93">
							coniugis adventu pernix Saturnus et altum
						</l>
						
						<l n="94">
							Pelion hinnitu fugiens implevit acuto.
						</l>
						
						<l n="95">
							Hunc quoque, ubi aut morbo gravis aut iam segnior annis
						</l>
						
						<l n="96">
							deficit, abde domo nec turpi ignosce senectae.
						</l>
						
						<l n="97">
							frigidus in Venerem senior, frustraque laborem
						</l>
						
						<l n="98">
							ingratum trahit, et, si quando ad proelia ventum est,
						</l>
						
						<l n="99">
							ut quondam in stipulis magnus sine viribus ignis,
						</l>
						
						<l n="100">
							incassum furit.  Ergo animos aevumque notabis
						</l>
						
						<l n="101">
							praecipue; hinc alias artis prolemque parentum
						</l>
						
						<l n="102">
							et quis cuique dolor victo, quae gloria palmae.
						</l>
						
						<l n="103">
							Nonne vides, cum praecipiti certamine campum
						</l>
						
						<l n="104">
							corripuere ruuntque effusi carcere currus,
						</l>
						
						<l n="105">
							cum spes arrectae iuvenum, exsultantiaque haurit
						</l>
						
						<l n="106">
							corda pavor pulsans?  Illi instant verbere torto
						</l>
						
						<l n="107">
							et proni dant lora, volat vi fervidus axis;
						</l>
						
						<l n="108">
							iamque humiles, iamque elati sublime videntur
						</l>
						
						<l n="109">
							aera per vacuum ferri atque adsurgere in auras;
						</l>
						
						<l n="110">
							nec mora nec requies; at fulvae nimbus harenae
						</l>
						
						<l n="111">
							tollitur, umescunt spumis flatuque sequentum:
						</l>
						
						<l n="112">
							tantus amor laudum, tantae est victoria curae.
						</l>
						
						<l n="113">
							Primus Erichthonius currus et quattuor ausus
						</l>
						
						<l n="114">
							iungere equos rapidusque rotis insistere victor
						</l>
						
						<l n="115">
							Frena Pelethronii Lapithae gyrosque dedere
						</l>
						
						<l n="116">
							impositi dorso atque equitem docuere sub armis
						</l>
						
						<l n="117">
							insultare solo et gressus glomerare superbos.
						</l>
						
						<l n="118">
							Aequus uterque labor, aeque iuvenemque magistri
						</l>
						
						<l n="119">
							exquirunt calidumque animis et cursibus acrem,
						</l>
						
						<l n="120">
							quamvis saepe fuga versos ille egerit hostis
						</l>
						
						<l n="121">
							et patriam Epirum referat fortisque Mycenas
						</l>
						
						<l n="122">
							Neptunique ipsa deducat origine gentem.
						</l>
						
						<l n="123">
							His animadversis instant sub tempus et omnis
						</l>
						
						<l n="124">
							impendunt curas denso distendere pingui,
						</l>
						
						<l n="125">
							quem legere ducem et pecori dixere maritum;
						</l>
						
						<l n="126">
							florentisque secant herbas fluviosque ministrant
						</l>
						
						<l n="127">
							farraque, ne blando nequeat superesse labori
						</l>
						
						<l n="128">
							invalidique patrum referant ieiunia nati.
						</l>
						
						<l n="129">
							Ipsa autem macie tenuant armenta volentes,
						</l>
						
						<l n="130">
							atque, ubi concubitus primos iam nota voluptas
						</l>
						
						<l n="131">
							sollicitat, frondesque negant et fontibus arcent.
						</l>
						
						<l n="132">
							Saepe etiam cursu quatiunt et sole fatigant,
						</l>
						
						<l n="133">
							cum graviter tunsis gemit area frugibus et cum
						</l>
						
						<l n="134">
							surgentem ad Zephyrum paleae iactantur inanes.
						</l>
						
						<l n="135">
							Hoc faciunt, nimio ne luxu obtunsior usus
						</l>
						
						<l n="136">
							sit genitali arvo et sulcos oblimet inertis,
						</l>
						
						<l n="137">
							sed rapiat sitiens Venerem interiusque recondat.
						</l>
						
						<l n="138">
							Rursus cura patrum cadere et succedere matrum
						</l>
						
						<l n="139">
							incipit.  Exactis gravidae cum mensibus errant,
						</l>
						
						<l n="140">
							non illas gravibus quisquam iuga ducere plaustris,
						</l>
						
						<l n="141">
							non saltu superare viam sit passus et acri
						</l>
						
						<l n="142">
							carpere prata fuga fluviosque innare rapacis.
						</l>
						
						<l n="143">
							Saltibus in vacuis pascunt et plena secundum
						</l>
						
						<l n="144">
							flumina, muscus ubi et viridissima gramine ripa,
						</l>
						
						<l n="145">
							speluncaeque tegant et saxea procubet umbra.
						</l>
						
						<l n="146">
							Est lucos Silari circa ilicibusque; virentem
						</l>
						
						<l n="147">
							plurimus Alburnum volitans, cui nomen asilo
						</l>
						
						<l n="148">
							Romanum est, oestrum Grai vertere vocantes,
						</l>
						
						<l n="149">
							asper, acerba sonans, quo tota exterrita silvis
						</l>
						
						<l n="150">
							diffugiunt armenta; furit mugitibus aether
						</l>
						
						<l n="151">
							concussus silvaeque et sicci ripa Tanagri.
						</l>
						
						<l n="152">
							Hoc quondam monstro horribilis exercuit iras
						</l>
						
						<l n="153">
							Inachiae Iuno pestem meditata iuvencae.
						</l>
						
						<l n="154">
							Hunc quoque, nam mediis fervoribus acrior instat,
						</l>
						
						<l n="155">
							arcebis gravido pecori, armentaque pasces
						</l>
						
						<l n="156">
							sole recens orto aut noctem ducentibus astris.
						</l>
						
						<l n="157">
							Post partum cura in vitulos traducitur omnis,
						</l>
						
						<l n="158">
							continuoque notas et nomina gentis inurunt
						</l>
						
						<l n="159">
							et quos aut pecori malint submittere habendo
						</l>
						
						<l n="160">
							aut aris servare sacros aut scindere terram
						</l>
						
						<l n="161">
							et campum horrentem fractis invertere glaebis.
						</l>
						
						<l n="162">
							Cetera pascuntur viridis armenta per herbas:
						</l>
						
						<l n="163">
							Tu quos ad studium atque usum formabis agrestem,
						</l>
						
						<l n="164">
							iam vitulos hortare viamque insiste domandi,
						</l>
						
						<l n="165">
							dum faciles animi iuvenum, dum mobilis aetas.
						</l>
						
						<l n="166">
							Ac primum laxos tenui de vimine circlos
						</l>
						
						<l n="167">
							cervici subnecte; dehinc, ubi libera colla
						</l>
						
						<l n="168">
							servitio adsuerint, ipsis e torquibus aptos
						</l>
						
						<l n="169">
							iunge pares et coge gradum conferre iuvencos;
						</l>
						
						<l n="170">
							atque illis iam saepe rotae ducantur inanes
						</l>
						
						<l n="171">
							per terram et summo vestigia pulvere signent;
						</l>
						
						<l n="172">
							post valido nitens sub pondere faginus axis
						</l>
						
						<l n="173">
							instrepat et iunctos temo trahat aereus orbes.
						</l>
						
						<l n="174">
							Interea pubi indomitae non gramina tantum
						</l>
						
						<l n="175">
							nec vescas salicum frondes ulvamque palustrem,
						</l>
						
						<l n="176">
							sed frumenta manu carpes sata; nec tibi fetae
						</l>
						
						<l n="177">
							more patrum nivea implebunt mulctraria vaccae,
						</l>
						
						<l n="178">
							sed tota in dulcis consument ubera natos.
						</l>
						
						<l n="179">
							Sin ad bella magis studium turmasque ferocis,
						</l>
						
						<l n="180">
							aut Alphea rotis praelabi flumina Pisae
						</l>
						
						<l n="181">
							et Iovis in luco currus agitare volantis:
						</l>
						
						<l n="182">
							primus equi labor est, animos atque arma videre
						</l>
						
						<l n="183">
							bellantum lituosque pati tractuque gementem
						</l>
						
						<l n="184">
							ferre rotam et stabulo frenos audire sonantis;
						</l>
						
						<l n="185">
							tum magis atque magis blandis gaudere magistri
						</l>
						
						<l n="186">
							laudibus et plausae sonitum cervicis amare.
						</l>
						
						<l n="187">
							Atque haec iam primo depulsus ab ubere matris
						</l>
						
						<l n="188">
							audeat, inque vicem det mollibus ora capistris
						</l>
						
						<l n="189">
							invalidus etiamque tremens, etiam inscius aevi.
						</l>
						
						<l n="190">
							At tribus exactis ubi quarta accesserit aestas,
						</l>
						
						<l n="191">
							carpere mox gyrum incipiat gradibusque sonare
						</l>
						
						<l n="192">
							compositis sinuetque alterna volumina crurum
						</l>
						
						<l n="193">
							sitque laboranti similis; tum cursibus auras,
						</l>
						
						<l n="194">
							tum vocet, ac per aperta volans ceu liber habenis
						</l>
						
						<l n="195">
							aequora vix summa vestigia ponat harena;
						</l>
						
						<l n="196">
							qualis Hyperboreis Aquilo cum densus ab oris
						</l>
						
						<l n="197">
							incubuit, Scythiaeque hiemes atque arida differt
						</l>
						
						<l n="198">
							nubila:  tum segetes altae campique natantes
						</l>
						
						<l n="199">
							lenibus horrescunt flabris summaeque sonorem
						</l>
						
						<l n="200">
							dant silvae longique urgent ad litora fluctus;
						</l>
						
						<l n="201">
							ille volat simul arva fuga, simul aequora verrens
						</l>
						
						<l n="202">
							Hinc vel ad Elei metas et maxuma campi
						</l>
						
						<l n="203">
							sudabit spatia et spumas aget ore cruentas,
						</l>
						
						<l n="204">
							Belgica vel molli melius feret esseda collo.
						</l>
						
						<l n="205">
							Tum demum crassa magnum farragine corpus
						</l>
						
						<l n="206">
							crescere iam domitis sinito:  namque ante domandum
						</l>
						
						<l n="207">
							ingentis tollent animos prensique negabunt
						</l>
						
						<l n="208">
							verbera lenta pati et duris parere lupatis.
						</l>
						
						<l n="209">
							Sed non ulla magis viris industria firmat,
						</l>
						
						<l n="210">
							quam Venerem et caeci stimulos avertere amoris,
						</l>
						
						<l n="211">
							sive boum sive est cui gratior usus equorum.
						</l>
						
						<l n="212">
							Atque ideo tauros procul atque in sola relegant
						</l>
						
						<l n="213">
							pascua post montem oppositum et trans flumina lata,
						</l>
						
						<l n="214">
							aut intus clausos satura ad praesepia servant.
						</l>
						
						<l n="215">
							Carpit enim viris paulatim uritque videndo
						</l>
						
						<l n="216">
							femina nec nemorum patitur meminisse nec herbae
						</l>
						
						<l n="217">
							dulcibus illa quidem inlecebris, et saepe superbos
						</l>
						
						<l n="218">
							cornibus inter se subigit decernere amantis.
						</l>
						
						<l n="219">
							Pascitur in magna Sila formosa iuvenca:
						</l>
						
						<l n="220">
							illi alternantes multa vi proelia miscent
						</l>
						
						<l n="221">
							volneribus crebris, lavit ater corpora sanguis,
						</l>
						
						<l n="222">
							versaque in obnixos urguentur cornua vasto
						</l>
						
						<l n="223">
							cum gemitu, reboant silvaeque et longus Olympus
						</l>
						
						<l n="224">
							Nec mos bellantis una stabulare, sed alter
						</l>
						
						<l n="225">
							victus abit longeque ignotis exulat oris,
						</l>
						
						<l n="226">
							multa gemens ignominiam plagasque superbi
						</l>
						
						<l n="227">
							victoris, tum, quos amisit inultus, amores;
						</l>
						
						<l n="228">
							et stabula aspectans regnis excessit avitis.
						</l>
						
						<l n="229">
							Ergo omni cura viris exercet et inter
						</l>
						
						<l n="230">
							dura iacet pernix instrato saxa cubili
						</l>
						
						<l n="231">
							frondibus hirsutis et carice pastus acuta,
						</l>
						
						<l n="232">
							et temptat sese atque irasci in cornua discit
						</l>
						
						<l n="233">
							arboris obnixus trunco ventosque lacessit
						</l>
						
						<l n="234">
							ictibus et sparsa ad pugnam proludit harena.
						</l>
						
						<l n="235">
							Post ubi collectum robur viresque refectae
						</l>
						
						<l n="236">
							signa movet praecepsque oblitum fertur in hostem:
						</l>
						
						<l n="237">
							fluctus uti medio coepit cum albescere ponto
						</l>
						
						<l n="238">
							longius ex altoque sinum trahit, utque volutus
						</l>
						
						<l n="239">
							ad terras immane sonat per saxa neque ipso
						</l>
						
						<l n="240">
							monte minor procumbit, at ima exaestuat unda
						</l>
						
						<l n="241">
							verticibus nigramque alte subiectat harenam.
						</l>
						
						<l n="242">
							Omne adeo genus in terris hominumque ferarumque,
						</l>
						
						<l n="243">
							et genus aequoreum, pecudes pictaeque volucres,
						</l>
						
						<l n="244">
							in furias.  ignemque ruunt.  Amor omnibus idem.
						</l>
						
						<l n="245">
							Tempore non alio catulorum oblita leaena
						</l>
						
						<l n="246">
							saevior erravit campis, nec funera volgo
						</l>
						
						<l n="247">
							tam multa informes ursi stragemque dedere
						</l>
						
						<l n="248">
							per silvas; tum saevus aper, tum pessima tigris;
						</l>
						
						<l n="249">
							heu male tum Libyae solis erratur in agris.
						</l>
						
						<l n="250">
							Nonne vides, ut tota tremor pertemptet equorum
						</l>
						
						<l n="251">
							corpora, si tantum notas odor attulit auras?
						</l>
						
						<l n="252">
							Ac neque eos iam frena virum neque verbera saeva
						</l>
						
						<l n="253">
							non scopuli rupesque cavae atque obiecta retardant
						</l>
						
						<l n="254">
							flumina correptosque unda torquentia montis.
						</l>
						
						<l n="255">
							Ipse ruit dentesque Sabellicus exacuit sus
						</l>
						
						<l n="256">
							et pede prosubigit terram, fricat arbore costas
						</l>
						
						<l n="257">
							atque hinc atque illinc umeros ad volnera durat.
						</l>
						
						<l n="258">
							Quid iuvenis, magnum cui versat in ossibus ignem
						</l>
						
						<l n="259">
							durus amor?  Nempe abruptis turbata procellis
						</l>
						
						<l n="260">
							nocte natat caeca serus freta; quem super ingens
						</l>
						
						<l n="261">
							porta tonat caeli et scopulis inlisa reclamant
						</l>
						
						<l n="262">
							aequora; nec miseri possunt revocare parentes
						</l>
						
						<l n="263">
							nec moritura super crudeli funere virgo.
						</l>
						
						<l n="264">
							Quid lynces Bacchi variae et genus acre luporum
						</l>
						
						<l n="265">
							atque canum?  Quid, quae imbelles dant proelia cervi?
						</l>
						
						<l n="266">
							Scilicet ante omnis furor est insignis equarum;
						</l>
						
						<l n="267">
							et mentem Venus ipsa dedit, quo tempore Glauci
						</l>
						
						<l n="268">
							Potniades malis membra absumpsere quadrigae.
						</l>
						
						<l n="269">
							Illas ducit amor trans Gargara transque sonantem
						</l>
						
						<l n="270">
							Ascanium; superant montis et flumina tranant.
						</l>
						
						<l n="271">
							Continuoque avidis ubi subdita flamma medullis,
						</l>
						
						<l n="272">
							vere magis, quia vere calor redit ossibus:  illae
						</l>
						
						<l n="273">
							ore omnes versae in Zephyrum stant rupibus altis,
						</l>
						
						<l n="274">
							exceptantque levis auras et saepe sine ullis
						</l>
						
						<l n="275">
							coniugiis vento gravidae, mirabile dictu,
						</l>
						
						<l n="276">
							saxa per et scopulos et depressas convallis
						</l>
						
						<l n="277">
							diffugiunt, non, Eure, tuos, neque solis ad ortus,
						</l>
						
						<l n="278">
							in Borean caurumque, aut unde nigerrimus auster
						</l>
						
						<l n="279">
							nascitur et pluvio contristat frigore caelum.
						</l>
						
						<l n="280">
							Hic demum, hippomanes vero quod nomine dicunt
						</l>
						
						<l n="281">
							pastores, lentum destillat ab inguine virus,
						</l>
						
						<l n="282">
							hippomanes, quod saepe malae legere novercae
						</l>
						
						<l n="283">
							miscueruntque herbas et non innoxia verba.
						</l>
						
						<l n="284">
							Sed fugit interea, fugit inreparabile tempus,
						</l>
						
						<l n="285">
							singula dum capti circumvectamur amore.
						</l>
						
						<l n="286">
							Hoc satis armentis:  superat pars altera curae,
						</l>
						
						<l n="287">
							lanigeros agitare greges hirtasque capellas.
						</l>
						
						<l n="288">
							Hic labor, hinc laudem fortes sperate coloni.
						</l>
						
						<l n="289">
							Nec sum animi dubius, verbis ea vincere magnum
						</l>
						
						<l n="290">
							quam sit, et angustis hunc addere rebus honorem;
						</l>
						
						<l n="291">
							sed me Parnasi deserta per ardua dulcis
						</l>
						
						<l n="292">
							raptat amor; iuvat ire iugis, qua nulla priorum
						</l>
						
						<l n="293">
							Castaliam molli devertitur orbita clivo.
						</l>
						
						<l n="294">
							Nunc, veneranda Pales, magno nunc ore sonandum
						</l>
						
						<l n="295">
							Incipiens stabulis edico in mollibus herbam
						</l>
						
						<l n="296">
							carpere ovis, dum mox frondosa reducitur aestas,
						</l>
						
						<l n="297">
							et multa duram stipula filicumque maniplis
						</l>
						
						<l n="298">
							sternere subter humum, glacies ne frigida laedat
						</l>
						
						<l n="299">
							molle pecus scabiemque ferat turpisque podagras.
						</l>
						
						<l n="300">
							Post hinc digressus iubeo frondentia capris
						</l>
						
						<l n="301">
							arbuta sufficere et fluvios praebere recentis
						</l>
						
						<l n="302">
							et stabula a ventis hiberno opponere soli
						</l>
						
						<l n="303">
							ad medium conversa diem, cum frigidus olim
						</l>
						
						<l n="304">
							iam cadit extremoque inrorat Aquarius anno.
						</l>
						
						<l n="305">
							Haec quoque non cura nobis leviore tuendae,
						</l>
						
						<l n="306">
							nec minor usus erit, quamvis Milesia magno
						</l>
						
						<l n="307">
							vellera mutentur Tyrios incocta rubores:
						</l>
						
						<l n="308">
							densior hinc suboles, hinc largi copia lactis;
						</l>
						
						<l n="309">
							quam magis exhausto spumaverit ubere mulctra,
						</l>
						
						<l n="310">
							laeta magis pressis manabunt flumina mammis.
						</l>
						
						<l n="311">
							Nec minus interea barbas incanaque menta
						</l>
						
						<l n="312">
							Cinyphii tondent hirci saetasque comantis
						</l>
						
						<l n="313">
							usum in castrorum et miseris velamina nautis.
						</l>
						
						<l n="314">
							Pascuntur vero silvas et summa Lycaei
						</l>
						
						<l n="315">
							horrentisque rubos et amantis ardua dumos:
						</l>
						
						<l n="316">
							atque ipsae memores redeunt in tecta suosque
						</l>
						
						<l n="317">
							ducunt et gravido superant vix ubere limen.
						</l>
						
						<l n="318">
							Ergo omni studio glaciem ventosque nivalis
						</l>
						
						<l n="319">
							quo minor est illis curae mortalis egestas,
						</l>
						
						<l n="320">
							avertes victumque feres et virgea laetus
						</l>
						
						<l n="321">
							pabula, nec tota claudes faenilia bruma.
						</l>
						
						<l n="322">
							At vero Zephyris cum laeta vocantibus aestas
						</l>
						
						<l n="323">
							in saltus utrumque gregem atque in pascua mittet,
						</l>
						
						<l n="324">
							Luciferi primo cum sidere frigida rura
						</l>
						
						<l n="325">
							carpamus, dum mane novum, dum gramina canent,
						</l>
						
						<l n="326">
							et ros in tenera pecori gratissimus herba.
						</l>
						
						<l n="327">
							Inde ubi quarta sitim caeli collegerit hora
						</l>
						
						<l n="328">
							et cantu querulae rumpent arbusta cicadae,
						</l>
						
						<l n="329">
							ad puteos aut alta greges ad stagna iubebo
						</l>
						
						<l n="330">
							currentem ilignis potare canalibus undam;
						</l>
						
						<l n="331">
							aestibus at mediis umbrosam exquirere vallem,
						</l>
						
						<l n="332">
							sicubi magna Iovis antiquo robore quercus
						</l>
						
						<l n="333">
							ingentis tendat ramos, aut sicubi nigrum
						</l>
						
						<l n="334">
							ilicibus crebris sacra nemus accubet umbra;
						</l>
						
						<l n="335">
							tum tenuis dare rursus aquas et pascere rursus
						</l>
						
						<l n="336">
							solis ad occasum, cum frigidus aera vesper
						</l>
						
						<l n="337">
							temperat et saltus reficit iam roscida luna
						</l>
						
						<l n="338">
							litoraque alcyonem resonant, acalanthida dumi.
						</l>
						
						<l n="339">
							Quid tibi pastores Libyae, quid pascua versu
						</l>
						
						<l n="340">
							prosequar et raris habitata mapalia tectis?
						</l>
						
						<l n="341">
							Saepe diem noctemque et totum ex ordine mensem
						</l>
						
						<l n="342">
							pascitur itque pecus longa in deserta sine ullis
						</l>
						
						<l n="343">
							hospitiis:  tantum campi iacet.  Omnia secum
						</l>
						
						<l n="344">
							armentarius Afer agit, tectumque laremque
						</l>
						
						<l n="345">
							armaque Amyclaeumque canem Cressamque pharetram;
						</l>
						
						<l n="346">
							non secus ac patriis acer Romanus in armis
						</l>
						
						<l n="347">
							iniusto sub fasce viam cum carpit et hosti
						</l>
						
						<l n="348">
							ante expectatum positis stat in agmine castris.
						</l>
						
						<l n="349">
							At non, qua Scythiae gentes Maeotiaque unda,
						</l>
						
						<l n="350">
							turbidus et torquens flaventis Hister harenas,
						</l>
						
						<l n="351">
							quaque redit medium Rhodope porrecta sub axem.
						</l>
						
						<l n="352">
							Illic clausa tenent stabulis armenta, neque ullae
						</l>
						
						<l n="353">
							aut herbae campo apparent aut arbore frondes;
						</l>
						
						<l n="354">
							sed iacet aggeribus niveis informis et alto
						</l>
						
						<l n="355">
							terra gelu late septemque adsurgit in ulnas.
						</l>
						
						<l n="356">
							Semper hiemps, semper spirantes frigora cauri.
						</l>
						
						<l n="357">
							Tum Sol pallentis haud umquam discutit umbras,
						</l>
						
						<l n="358">
							nec cum invectus equis altum petit aethera, nec cum
						</l>
						
						<l n="359">
							praecipitem Oceani rubro lavit aequore currum.
						</l>
						
						<l n="360">
							Concrescunt subitae currenti in flumine crustae
						</l>
						
						<l n="361">
							undaque iam tergo ferratos sustinet orbis,
						</l>
						
						<l n="362">
							puppibus illa prius, patulis nunc hospita plaustris;
						</l>
						
						<l n="363">
							aeraque dissiliunt vulgo vestesque rigescunt
						</l>
						
						<l n="364">
							indutae caeduntque securibus umida vina
						</l>
						
						<l n="365">
							et totae solidam in glaciem vertere lacunae
						</l>
						
						<l n="366">
							stiriaque impexis induruit horrida barbis.
						</l>
						
						<l n="367">
							Interea toto non setius aere ninguit:
						</l>
						
						<l n="368">
							intereunt pecudes, stant circumfusa pruinis
						</l>
						
						<l n="369">
							corpora magna boum, confertoque agmine cervi
						</l>
						
						<l n="370">
							torpent mole nova et summis vix cornibus extant.
						</l>
						
						<l n="371">
							Hos non immissis canibus, non cassibus ullis
						</l>
						
						<l n="372">
							puniceaeve agitant pavidos formidine pennae,
						</l>
						
						<l n="373">
							sed frustra oppositum trudentis pectore montem
						</l>
						
						<l n="374">
							comminus obtruncant ferro graviterque rudentis
						</l>
						
						<l n="375">
							caedunt et magno laeti clamore reportant.
						</l>
						
						<l n="376">
							Ipsi in defossis specubus secura sub alta
						</l>
						
						<l n="377">
							otia agunt terra congestaque robora totasque
						</l>
						
						<l n="378">
							advolvere focis ulmos ignique dedere.
						</l>
						
						<l n="379">
							Hic noctem ludo ducunt et pocula laeti
						</l>
						
						<l n="380">
							fermento atque acidis imitantur vitea sorbis.
						</l>
						
						<l n="381">
							Talis Hyperboreo septem subiecta trioni
						</l>
						
						<l n="382">
							gens effrena virum Rhiphaeo tunditur euro
						</l>
						
						<l n="383">
							et pecudum fulvis velatur corpora saetis.
						</l>
						
						<l n="384">
							Si tibi lanitium curae, primum aspera silva,
						</l>
						
						<l n="385">
							lappaeque tribolique, absint; fuge pabula laeta;
						</l>
						
						<l n="386">
							Continuoque greges villis lege mollibus albos.
						</l>
						
						<l n="387">
							Illum autem, quamvis aries sit candidus ipse,
						</l>
						
						<l n="388">
							nigra subest udo tantum cui lingua palato,
						</l>
						
						<l n="389">
							reice, ne maculis infuscet vellera pullis
						</l>
						
						<l n="390">
							nascentum, plenoque alium circumspice campo.
						</l>
						
						<l n="391">
							Munere sic niveo lanae, si credere dignum est,
						</l>
						
						<l n="392">
							Pan deus Arcadiae captam te, Luna, fefellit
						</l>
						
						<l n="393">
							in nemora alta vocans; nec tu aspernata vocantem.
						</l>
						
						<l n="394">
							At cui lactis amor, cytisum lotosque frequentis
						</l>
						
						<l n="395">
							ipse manu salsasque ferat praesepibus herbas.
						</l>
						
						<l n="396">
							Hinc et amant fluvios magis et magis ubera tendunt
						</l>
						
						<l n="397">
							et salis occultum referunt in lacte saporem.
						</l>
						
						<l n="398">
							Multi iam excretos prohibent a matribus haedos
						</l>
						
						<l n="399">
							primaque ferratis praefigunt ora capistris.
						</l>
						
						<l n="400">
							Quod surgente die mulsere horisque diurnis,
						</l>
						
						<l n="401">
							nocte premunt; quod iam tenebris et sole cadente,
						</l>
						
						<l n="402">
							sub lucem exportant calathis adit oppida pastor;
						</l>
						
						<l n="403">
							aut parco sale contingunt hiemique reponunt.
						</l>
						
						<l n="404">
							Nec tibi cura canum fuerit postrema, sed una
						</l>
						
						<l n="405">
							velocis Spartae catulos acremque Molossum
						</l>
						
						<l n="406">
							pasce sero pingui.  Numquam custodibus illis
						</l>
						
						<l n="407">
							nocturnum stabulis furem incursusque luporum
						</l>
						
						<l n="408">
							aut impacatos a tergo horrebis Hiberos.
						</l>
						
						<l n="409">
							Saepe etiam cursu timidos agitabis onagros
						</l>
						
						<l n="410">
							et canibus leporem, canibus venabere dammas,
						</l>
						
						<l n="411">
							saepe volutabris pulsos silvestribus apros
						</l>
						
						<l n="412">
							latratu turbabis agens montisque per altos
						</l>
						
						<l n="413">
							ingentem clamore premes ad retia cervum.
						</l>
						
						<l n="414">
							Disce et odoratam stabulis accendere cedrum
						</l>
						
						<l n="415">
							galbaneoque agitare gravis nidore chelydros.
						</l>
						
						<l n="416">
							saepe sub immotis praesepibus aut mala tactu
						</l>
						
						<l n="417">
							vipera delituit caelumque exterrita fugit,
						</l>
						
						<l n="418">
							aut tecto adsuetus coluber succedere et umbrae,
						</l>
						
						<l n="419">
							pestis acerba boum, pecorique aspergere virus,
						</l>
						
						<l n="420">
							fovit humum.  Cape saxa manu, cape robora, pastor,
						</l>
						
						<l n="421">
							tollentemque minas et sibila colla tumentem
						</l>
						
						<l n="422">
							deice.  Iamque fuga timidum caput abdidit alte,
						</l>
						
						<l n="423">
							cum medii nexus extremaeque agmina caudae
						</l>
						
						<l n="424">
							solvuntur, tardosque trahit sinus ultimus orbis.
						</l>
						
						<l n="425">
							Est etiam ille malus Calabris in saltibus anguis,
						</l>
						
						<l n="426">
							squamea convolvens sublato pectore terga
						</l>
						
						<l n="427">
							atque notis longam maculosus grandibus alvum
						</l>
						
						<l n="428">
							qui, dum amnes ulli rumpuntur fontibus et dum
						</l>
						
						<l n="429">
							vere madent udo terrae ac pluvialibus austris
						</l>
						
						<l n="430">
							stagna colit, ripisque habitans hic piscibus atram
						</l>
						
						<l n="431">
							improbus ingluviem ranisque loquacibus explet;
						</l>
						
						<l n="432">
							postquam exusta palus, terraeque ardore dehiscunt,
						</l>
						
						<l n="433">
							exsilit in siccum et flammantia lumina torquens
						</l>
						
						<l n="434">
							saevit agris asperque siti atque exterritus aestu.
						</l>
						
						<l n="435">
							Ne mihi tum mollis sub divo carpere somnos
						</l>
						
						<l n="436">
							neu dorso nemoris libeat iacuisse per herbas,
						</l>
						
						<l n="437">
							cum positis novus exuviis nitidusque iuventa
						</l>
						
						<l n="438">
							volvitur, aut catulos tectis aut ova relinquens
						</l>
						
						<l n="439">
							arduus ad solem et linguis micat ore trisulcis.
						</l>
						
						<l n="440">
							Morborum quoque te causas et signa docebo.
						</l>
						
						<l n="441">
							Turpis ovis temptat scabies, ubi frigidus imber
						</l>
						
						<l n="442">
							altius ad vivum persedit et horrida cano
						</l>
						
						<l n="443">
							bruma gelu, vel cum tonsis inlotus adhaesit
						</l>
						
						<l n="444">
							sudor et hirsuti secuerunt corpora vepres.
						</l>
						
						<l n="445">
							Dulcibus idcirco fluviis pecus omne magistri
						</l>
						
						<l n="446">
							perfundunt, udisque aries in gurgite villis
						</l>
						
						<l n="447">
							mersatur missusque secundo defluit amni;
						</l>
						
						<l n="448">
							aut tonsum tristi contingunt corpus amurca
						</l>
						
						<l n="449">
							et spumas miscent argenti et sulfura viva
						</l>
						
						<l n="450">
							Idaeasque pices et pinguis unguine ceras
						</l>
						
						<l n="451">
							scillamque elleborosque gravis nigrumque bitumen.
						</l>
						
						<l n="452">
							Non tamen ulla magis praesens fortuna laborum est,
						</l>
						
						<l n="453">
							quam si quis ferro potuit rescindere summum
						</l>
						
						<l n="454">
							ulceris os:  alitur vitium vivitque tegendo,
						</l>
						
						<l n="455">
							dum medicas adhibere manus ad volnera pastor
						</l>
						
						<l n="456">
							abnegat et meliora deos sedet omnia poscens.
						</l>
						
						<l n="457">
							Quin etiam, ima dolor balantum lapsus ad ossa
						</l>
						
						<l n="458">
							cum furit atque artus depascitur arida febris,
						</l>
						
						<l n="459">
							profuit incensos aestus avertere et inter
						</l>
						
						<l n="460">
							ima ferire pedis salientem sanguine venam,
						</l>
						
						<l n="461">
							Bisaltae quo more solent acerque Gelonus;
						</l>
						
						<l n="462">
							cum fugit in Rhodopen atque in deserta Getarum
						</l>
						
						<l n="463">
							et lac concretum cum sanguine potat equino.
						</l>
						
						<l n="464">
							Quam procul aut molli succedere saepius umbrae
						</l>
						
						<l n="465">
							videris aut summas carpentem ignavius herbas
						</l>
						
						<l n="466">
							extremamque sequi aut medio procumbere campo
						</l>
						
						<l n="467">
							pascentem et serae solam decedere nocti:
						</l>
						
						<l n="468">
							continuo culpam ferro compesce, prius quam
						</l>
						
						<l n="469">
							dira per incautum serpant contagia volgus.
						</l>
						
						<l n="470">
							Non tam creber agens hiemem ruit aequore turbo,
						</l>
						
						<l n="471">
							quam multae pecudum pestes.  Nec singula morbi
						</l>
						
						<l n="472">
							corpora corripiunt, sed tota aestiva repente,
						</l>
						
						<l n="473">
							spemque gregemque simul cunctamque ab origine gentem.
						</l>
						
						<l n="474">
							Tum sciat, aerias Alpis et Norica si quis
						</l>
						
						<l n="475">
							castella in tumulis et Iapydis arva Timavi
						</l>
						
						<l n="476">
							nunc quoque post tanto videat desertaque regna
						</l>
						
						<l n="477">
							pastorum et longe saltus lateque vacantis.
						</l>
						
						<l n="478">
							Hic quondam morbo caeli miseranda coorta est
						</l>
						
						<l n="479">
							tempestas totoque autumni incanduit aestu
						</l>
						
						<l n="480">
							et genus omne neci pecudum dedit, omne ferarum,
						</l>
						
						<l n="481">
							corrupitque lacus, infecit pabula tabo.
						</l>
						
						<l n="482">
							Nec via mortis erat simplex, sed ubi ignea venis
						</l>
						
						<l n="483">
							omnibus acta sitis miseros adduxerat artus,
						</l>
						
						<l n="484">
							rursus abundabat fluidus liquor omniaque in se
						</l>
						
						<l n="485">
							ossa minutatim morbo collapsa trahebat.
						</l>
						
						<l n="486">
							Saepe in honore deum medio stans hostia ad aram
						</l>
						
						<l n="487">
							lanea dum nivea circumdatur infula vitta,
						</l>
						
						<l n="488">
							inter cunctantis cecidit moribunda ministros.
						</l>
						
						<l n="489">
							Aut si quam ferro mactaverat ante sacerdos
						</l>
						
						<l n="490">
							inde neque impositis ardent altaria fibris
						</l>
						
						<l n="491">
							nec responsa potest consultus reddere vates,
						</l>
						
						<l n="492">
							ac vix suppositi tinguntur sanguine cultri
						</l>
						
						<l n="493">
							summaque ieiuna sanie infuscatur harena.
						</l>
						
						<l n="494">
							Hinc laetis vituli volgo moriuntur in herbis
						</l>
						
						<l n="495">
							et dulcis animas plena ad praesepia reddunt;
						</l>
						
						<l n="496">
							hinc canibus blandis rabies venit et quatit aegros
						</l>
						
						<l n="497">
							tussis anhela sues ac faucibus angit obesis.
						</l>
						
						<l n="498">
							Labitur infelix studiorum atque immemor herbae
						</l>
						
						<l n="499">
							victor equus fontisque avertitur et pede terram
						</l>
						
						<l n="500">
							crebra ferit; demissae aures, incertus ibidem
						</l>
						
						<l n="501">
							sudor et ille quidem morituris frigidus, aret
						</l>
						
						<l n="502">
							pellis et ad tactum tractanti dura resistit.
						</l>
						
						<l n="503">
							Haec ante exitium primis dant signa diebus;
						</l>
						
						<l n="504">
							sin in processu coepit crudescere morbus,
						</l>
						
						<l n="505">
							tum vero ardentes oculi atque attractus ab alto
						</l>
						
						<l n="506">
							spiritus, interdum gemitu gravis, imaque longo
						</l>
						
						<l n="507">
							ilia singultu tendunt, it naribus ater
						</l>
						
						<l n="508">
							sanguis et obsessas fauces premit aspera lingua.
						</l>
						
						<l n="509">
							Profuit inserto latices infundere cornu
						</l>
						
						<l n="510">
							Lenaeos; ea visa salus morientibus una;
						</l>
						
						<l n="511">
							mox erat hoc ipsum exitio, furiisque refecti
						</l>
						
						<l n="512">
							ardebant ipsique suos iam morte sub aegra,
						</l>
						
						<l n="513">
							di meliora piis erroremque hostibus illum,
						</l>
						
						<l n="514">
							discissos nudis laniabant dentibus artus.
						</l>
						
						<l n="515">
							Ecce autem duro fumans sub vomere taurus
						</l>
						
						<l n="516">
							concidit et mixtum spumis vomit ore cruorem
						</l>
						
						<l n="517">
							extremosque ciet gemitus.  It tristis arator
						</l>
						
						<l n="518">
							maerentem abiungens fraterna morte iuvencum,
						</l>
						
						<l n="519">
							atque opere in medio defixa relinquit aratra.
						</l>
						
						<l n="520">
							Non umbrae altorum nemorum, non mollia possunt
						</l>
						
						<l n="521">
							prata movere animum, non qui per saxa volutus
						</l>
						
						<l n="522">
							purior electro campum petit amnis; at ima
						</l>
						
						<l n="523">
							solvuntur latera atque oculos stupor urguet inertis
						</l>
						
						<l n="524">
							ad terramque fluit devexo pondere cervix.
						</l>
						
						<l n="525">
							Quid labor aut benefacta iuvant?  Quid vomere terras
						</l>
						
						<l n="526">
							invertisse gravis?  Atqui non Massica Bacchi
						</l>
						
						<l n="527">
							munera, non illis epulae nocuere repostae:
						</l>
						
						<l n="528">
							frondibus et victu pascuntur simplicis herbae,
						</l>
						
						<l n="529">
							pocula sunt fontes liquidi atque exercita cursu
						</l>
						
						<l n="530">
							flumina, nec somnos abrumpit cura salubris.
						</l>
						
						<l n="531">
							Tempore non alio dicunt regionibus illis
						</l>
						
						<l n="532">
							quaesitas ad sacra boves Iunonis et uris
						</l>
						
						<l n="533">
							imparibus ductos alta ad donaria currus.
						</l>
						
						<l n="534">
							Ergo aegre rastris terram rimantur et ipsis
						</l>
						
						<l n="535">
							unguibus infodiunt fruges montisque per altos
						</l>
						
						<l n="536">
							contenta cervice trahunt stridentia plaustra.
						</l>
						
						<l n="537">
							Non lupus insidias explorat ovilia circum
						</l>
						
						<l n="538">
							nec gregibus nocturnus obambulat; acrior illum
						</l>
						
						<l n="539">
							cura domat; timidi dammae cervique fugaces
						</l>
						
						<l n="540">
							nunc interque canes et circum tecta vagantur.
						</l>
						
						<l n="541">
							Iam maris immensi prolem et genus omne natantum
						</l>
						
						<l n="542">
							litore in extremo, ceu naufraga corpora, fluctus
						</l>
						
						<l n="543">
							proluit; insolitae fugiunt in flumina phocae.
						</l>
						
						<l n="544">
							Interit et curvis frustra defensa latebris
						</l>
						
						<l n="545">
							vipera et attoniti squamis adstantibus hydri.
						</l>
						
						<l n="546">
							Ipsis est aer avibus non aequus et illae
						</l>
						
						<l n="547">
							praecipites alta vitam sub nube relinquunt.
						</l>
						
						<l n="548">
							Praeterea iam nec mutari pabula refert
						</l>
						
						<l n="549">
							artes nocent quaesitaeque; cessere magistri
						</l>
						
						<l n="550">
							Phillyrides Chiron Amythaoniusque Melampus.
						</l>
						
						<l n="551">
							Saevit et in lucem Stygiis emissa tenebris
						</l>
						
						<l n="552">
							pallida Tisiphone Morbos agit ante Metumque,
						</l>
						
						<l n="553">
							inque dies avidum surgens caput altius effert:
						</l>
						
						<l n="554">
							Balatu pecorum et crebris mugitibus amnes
						</l>
						
						<l n="555">
							arentesque sonant ripae collesque supini:
						</l>
						
						<l n="556">
							Iamque catervatim dat stragem atque aggerat ipsis
						</l>
						
						<l n="557">
							in stabulis turpi dilapsa cadavera tabo
						</l>
						
						<l n="558">
							donec humo tegere ac foveis abscondere discunt.
						</l>
						
						<l n="559">
							Nam neque erat coriis usus nec viscera quisquam
						</l>
						
						<l n="560">
							aut undis abolere potest aut vincere flamma;
						</l>
						
						<l n="561">
							ne tondere quidem morbo inluvieque peresa
						</l>
						
						<l n="562">
							vellera nec telas possunt attingere putris;
						</l>
						
						<l n="563">
							verum etiam invisos si quis temptarat amictus,
						</l>
						
						<l n="564">
							ardentes papulae atque immundus olentia sudor
						</l>
						
						<l n="565">
							membra sequebatur nec longo deinde moranti
						</l>
						
						<l n="566">
							tempore contactos artus sacer ignis edebat.
						</l>
						
					</div>
					
					<div type="book" n="4">

						<head>IV</head>
						
						<l n="1">
							Protinus aerii mellis caelestia dona
						</l>
						
						<l n="2">
							exsequar:  hanc etiam, Maecenas, adspice partem.
						</l>
						
						<l n="3">
							Admiranda tibi levium spectacula rerum
						</l>
						
						<l n="4">
							magnanimosque duces totiusque ordine gentis
						</l>
						
						<l n="5">
							mores et studia et populos et proelia dicam.
						</l>
						
						<l n="6">
							In tenui labor; at tenuis non gloria, si quem
						</l>
						
						<l n="7">
							numina laeva sinunt auditque vocatus Apollo.
						</l>
						
						<l n="8">
							Principio sedes apibus statioque petenda,
						</l>
						
						<l n="9">
							quo neque sit ventis aditus—nam pabula venti
						</l>
						
						<l n="10">
							ferre domum prohibent—neque oves haedique petulci
						</l>
						
						<l n="11">
							floribus insultent aut errans bucula campo
						</l>
						
						<l n="12">
							decutiat rorem et surgentes atterat herbas.
						</l>
						
						<l n="13">
							Absint et picti squalentia terga lacerti
						</l>
						
						<l n="14">
							pinguibus a stabulis meropesque aliaeque volucres
						</l>
						
						<l n="15">
							et manibus Procne pectus signata cruentis;
						</l>
						
						<l n="16">
							omnia nam late vastant ipsasque volantes
						</l>
						
						<l n="17">
							ore ferunt dulcem nidis immitibus escam.
						</l>
						
						<l n="18">
							At liquidi fontes et stagna virentia musco
						</l>
						
						<l n="19">
							adsint et tenuis fugiens per gramina rivus,
						</l>
						
						<l n="20">
							palmaque vestibulum aut ingens oleaster inumbret,
						</l>
						
						<l n="21">
							ut, cum prima novi ducent examina reges
						</l>
						
						<l n="22">
							vere suo ludetque favis emissa iuventus,
						</l>
						
						<l n="23">
							vicina invitet decedere ripa calori,
						</l>
						
						<l n="24">
							obviaque hospitiis teneat frondentibus arbos.
						</l>
						
						<l n="25">
							In medium, seu stabit iners seu profluet umor,
						</l>
						
						<l n="26">
							transversas salices et grandia conice saxa,
						</l>
						
						<l n="27">
							pontibus ut crebris possint consistere et alas
						</l>
						
						<l n="28">
							pandere ad aestivum solem, si forte morantes
						</l>
						
						<l n="29">
							sparserit aut praeceps Neptuno immerserit Eurus.
						</l>
						
						<l n="30">
							Haec circum casiae virides et olentia late
						</l>
						
						<l n="31">
							serpylla et graviter spirantis copia thymbrae
						</l>
						
						<l n="32">
							floreat inriguumque bibant violaria fontem.
						</l>
						
						<l n="33">
							Ipsa autem, seu corticibus tibi suta cavatis,
						</l>
						
						<l n="34">
							seu lento fuerint alvaria vimine texta,
						</l>
						
						<l n="35">
							angustos habeant aditus:  nam frigore mella
						</l>
						
						<l n="36">
							cogit hiems, eademque calor liquefacta remittit.
						</l>
						
						<l n="37">
							Utraque vis apibus pariter metuenda; neque illae
						</l>
						
						<l n="38">
							nequiquam in tectis certatim tenuia cera
						</l>
						
						<l n="39">
							spiramenta linunt fucoque et floribus oras
						</l>
						
						<l n="40">
							explent collectumque haec ipsa ad munera gluten
						</l>
						
						<l n="41">
							et visco et Phrygiae servant pice lentius Idae.
						</l>
						
						<l n="42">
							Saepe etiam effossis, si vera est fama, latebris
						</l>
						
						<l n="43">
							sub terra fovere larem, penitusque repertae
						</l>
						
						<l n="44">
							pumicibusque cavis exesaeque arboris antro.
						</l>
						
						<l n="45">
							Tu tamen et levi rimosa cubilia limo
						</l>
						
						<l n="46">
							ungue fovens circum et raras superinice frondes.
						</l>
						
						<l n="47">
							Neu propius tectis taxum sine, neve rubentes
						</l>
						
						<l n="48">
							ure foco cancros, altae neu crede paludi,
						</l>
						
						<l n="49">
							aut ubi odor caeni gravis aut ubi concava pulsu
						</l>
						
						<l n="50">
							saxa sonant vocisque offensa resultat imago.
						</l>
						
						<l n="51">
							Quod superest, ubi pulsam hiemem sol aureus egit
						</l>
						
						<l n="52">
							sub terras caelumque aestiva luce reclusit,
						</l>
						
						<l n="53">
							illae continuo saltus silvasque peragrant
						</l>
						
						<l n="54">
							purpureosque metunt flores et flumina libant
						</l>
						
						<l n="55">
							summa leves.  Hinc nescio qua dulcedine laetae
						</l>
						
						<l n="56">
							progeniem nidosque fovent, hinc arte recentes
						</l>
						
						<l n="57">
							excudunt ceras et mella tenacia fingunt.
						</l>
						
						<l n="58">
							Hinc ubi iam emissum caveis ad sidera caeli
						</l>
						
						<l n="59">
							nare per aestatem liquidam suspexeris agmen
						</l>
						
						<l n="60">
							obscuramque trahi vento mirabere nubem,
						</l>
						
						<l n="61">
							contemplator:  aquas dulces et frondea semper
						</l>
						
						<l n="62">
							tecta petunt.  Huc tu iussos adsperge sapores,
						</l>
						
						<l n="63">
							trita melisphylla et cerinthae ignobile gramen,
						</l>
						
						<l n="64">
							tinnitusque cie et Matris quate cymbala circum.
						</l>
						
						<l n="65">
							ipsae consident medicatis sedibus, ipsae
						</l>
						
						<l n="66">
							intima more suo sese in cunabula condent.
						</l>
						
						<l n="67">
							Sin autem ad pugnam exierint, nam saepe duobus
						</l>
						
						<l n="68">
							regibus incessit magno discordia motu,
						</l>
						
						<l n="69">
							continuoque animos vulgi et trepidantia bello
						</l>
						
						<l n="70">
							corda licet longe praesciscere; namque morantes
						</l>
						
						<l n="71">
							Martius ille aeris rauci canor increpat et vox
						</l>
						
						<l n="72">
							auditur fractos sonitus imitata tubarum;
						</l>
						
						<l n="73">
							tum trepidae inter se coeunt pennisque coruscant
						</l>
						
						<l n="74">
							spiculaque exacuunt rostris aptantque lacertos
						</l>
						
						<l n="75">
							et circa regem atque ipsa ad praetoria densae
						</l>
						
						<l n="76">
							miscentur magnisque vocant clamoribus hostem.
						</l>
						
						<l n="77">
							Ergo ubi ver nactae sudum camposque patentes,
						</l>
						
						<l n="78">
							erumpunt portis; concurritur, aethere in alto
						</l>
						
						<l n="79">
							fit sonitus, magnum mixtae glomerantur in orbem
						</l>
						
						<l n="80">
							praecipitesque cadunt; non densior aere grando,
						</l>
						
						<l n="81">
							nec de concussa tantum pluit ilice glandis.
						</l>
						
						<l n="82">
							ipsi per medias acies insignibus alis
						</l>
						
						<l n="83">
							ingentes animos angusto in pectore versant,
						</l>
						
						<l n="84">
							usque adeo obnixi non cedere, dum gravis aut hos
						</l>
						
						<l n="85">
							aut hos versa fuga victor dare terga subegit.
						</l>
						
						<l n="86">
							Hi motus animorum atque haec certamina tanta
						</l>
						
						<l n="87">
							pulveris exigui iactu compressa quiescent.
						</l>
						
						<l n="88">
							Verum ubi ductores acie revocaveris ambo,
						</l>
						
						<l n="89">
							deterior qui visus, eum, ne prodigus obsit,
						</l>
						
						<l n="90">
							dede neci; melior vacua sine regnet in aula.
						</l>
						
						<l n="91">
							Alter erit maculis auro squalentibus ardens;
						</l>
						
						<l n="92">
							nam duo sunt genera:  hic melior, insignis et ore
						</l>
						
						<l n="93">
							et rutilis clarus squamis, ille horridus alter
						</l>
						
						<l n="94">
							desidia latamque trahens inglorius alvum.
						</l>
						
						<l n="95">
							Ut binae regum facies, ita corpora plebis.
						</l>
						
						<l n="96">
							Namque aliae turpes horrent, ceu pulvere ab alto
						</l>
						
						<l n="97">
							cum venit et sicco terram spuit ore viator
						</l>
						
						<l n="98">
							aridus; elucent aliae et fulgore coruscant
						</l>
						
						<l n="99">
							ardentes auro et paribus lita corpora guttis.
						</l>
						
						<l n="100">
							Haec potior suboles, hinc caeli tempore certo
						</l>
						
						<l n="101">
							dulcia mella premes, nec tantum dulcia, quantum
						</l>
						
						<l n="102">
							et liquida et durum Bacchi domitura saporem.
						</l>
						
						<l n="103">
							At cum incerta volant caeloque examina ludunt
						</l>
						
						<l n="104">
							contemnuntque favos et frigida tecta relinquunt,
						</l>
						
						<l n="105">
							instabiles animos ludo prohibebis inani.
						</l>
						
						<l n="106">
							Nec magnus prohibere labor:  tu regibus alas
						</l>
						
						<l n="107">
							eripe; non illis quisquam cunctantibus altum
						</l>
						
						<l n="108">
							ire iter aut castris audebit vellere signa.
						</l>
						
						<l n="109">
							Invitent croceis halantes floribus horti
						</l>
						
						<l n="110">
							et custos furum atque avium cum falce saligna
						</l>
						
						<l n="111">
							Hellespontiaci servet tutela Priapi.
						</l>
						
						<l n="112">
							Ipse thymum pinosque ferens de montibus altis
						</l>
						
						<l n="113">
							tecta serat late circum, cui talia curae;
						</l>
						
						<l n="114">
							ipse labore manum duro terat, ipse feraces
						</l>
						
						<l n="115">
							figat humo plantas et amicos inriget imbres.
						</l>
						
						<l n="116">
							Atque equidem, extremo ni iam sub fine laborum
						</l>
						
						<l n="117">
							vela traham et terris festinem advertere proram,
						</l>
						
						<l n="118">
							forsitan et, pingues hortos quae cura colendi
						</l>
						
						<l n="119">
							ornaret, canerem, biferique rosaria Paesti,
						</l>
						
						<l n="120">
							quoque modo potis gauderent intiba rivis
						</l>
						
						<l n="121">
							et virides apio ripae, tortusque per herbam
						</l>
						
						<l n="122">
							cresceret in ventrem cucumis; nec sera comantem
						</l>
						
						<l n="123">
							narcissum aut flexi tacuissem vimen acanthi
						</l>
						
						<l n="124">
							pallentesque hederas et amantes litora myrtos.
						</l>
						
						<l n="125">
							Namque sub Oebaliae memini me turribus arcis,
						</l>
						
						<l n="126">
							qua niger umectat flaventia culta Galaesus,
						</l>
						
						<l n="127">
							Corycium vidisse senem, cui pauca relicti
						</l>
						
						<l n="128">
							iugera ruris erant, nec fertilis illa iuvencis
						</l>
						
						<l n="129">
							nec pecori opportuna seges nec commoda Baccho.
						</l>
						
						<l n="130">
							Hic rarum tamen in dumis olus albaque circum
						</l>
						
						<l n="131">
							lilia verbenasque premens vescumque papaver
						</l>
						
						<l n="132">
							regum aequabat opes animis seraque revertens
						</l>
						
						<l n="133">
							nocte domum dapibus mensas onerabat inemptis.
						</l>
						
						<l n="134">
							Primus vere rosam atque autumno carpere poma,
						</l>
						
						<l n="135">
							et cum tristis hiems etiamnum frigore saxa
						</l>
						
						<l n="136">
							rumperet et glacie cursus frenaret aquarum,
						</l>
						
						<l n="137">
							ille comam mollis iam tondebat hyacinthi
						</l>
						
						<l n="138">
							aestatem increpitans seram Zephyrosque morantes.
						</l>
						
						<l n="139">
							Ergo apibus fetis idem atque examine multo
						</l>
						
						<l n="140">
							primus abundare et spumantia cogere pressis
						</l>
						
						<l n="141">
							mella favis; illi tiliae atque uberrima pinus,
						</l>
						
						<l n="142">
							quotque in flore novo pomis se fertilis arbos
						</l>
						
						<l n="143">
							induerat, totidem autumno matura tenebat.
						</l>
						
						<l n="144">
							Ille etiam seras in versum distulit ulmos
						</l>
						
						<l n="145">
							eduramque pirum et spinos iam pruna ferentes
						</l>
						
						<l n="146">
							iamque ministrantem platanum potantibus umbras.
						</l>
						
						<l n="147">
							Verum haec ipse equidem spatiis exclusus iniquis
						</l>
						
						<l n="148">
							praetereo atque aliis post me memoranda relinquo.
						</l>
						
						<l n="149">
							Nunc age, naturas apibus quas Iuppiter ipse
						</l>
						
						<l n="150">
							addidit, expediam, pro qua mercede canoros
						</l>
						
						<l n="151">
							Curetum sonitus crepitantiaque aera secutae
						</l>
						
						<l n="152">
							Dictaeo caeli regem pavere sub antro.
						</l>
						
						<l n="153">
							Solae communes natos, consortia tecta
						</l>
						
						<l n="154">
							urbis habent magnisque agitant sub legibus aevum,
						</l>
						
						<l n="155">
							et patriam solae et certos novere penates,
						</l>
						
						<l n="156">
							venturaeque hiemis memores aestate laborem
						</l>
						
						<l n="157">
							experiuntur et in medium quaesita reponunt.
						</l>
						
						<l n="158">
							Namque aliae victu invigilant et foedere pacto
						</l>
						
						<l n="159">
							exercentur agris; pars intra saepta domorum
						</l>
						
						<l n="160">
							Narcissi lacrimam et lentum de cortice gluten
						</l>
						
						<l n="161">
							prima favis ponunt fundamina, deinde tenaces
						</l>
						
						<l n="162">
							suspendunt ceras:  aliae spem gentis adultos
						</l>
						
						<l n="163">
							educunt fetus, aliae purissima mella
						</l>
						
						<l n="164">
							stipant et liquido distendunt nectare cellas.
						</l>
						
						<l n="165">
							Sunt quibus ad portas cecidit custodia sorti,
						</l>
						
						<l n="166">
							inque vicem speculantur aquas et nubila caeli
						</l>
						
						<l n="167">
							aut onera accipiunt venientum aut agmine facto
						</l>
						
						<l n="168">
							ignavum fucos pecus a praesepibus arcent.
						</l>
						
						<l n="169">
							Fervet opus, redolentque thymo fragrantia mella.
						</l>
						
						<l n="170">
							ac veluti lentis Cyclopes fulmina massis
						</l>
						
						<l n="171">
							cum properant, alii taurinis follibus auras
						</l>
						
						<l n="172">
							accipiunt redduntque, alii stridentia tingunt
						</l>
						
						<l n="173">
							aera lacu; gemit impositis incudibus Aetna;
						</l>
						
						<l n="174">
							illi inter sese magna vi bracchia tollunt
						</l>
						
						<l n="175">
							in numerum versantque tenaci forcipe ferrum:
						</l>
						
						<l n="176">
							non aliter, si parva licet componere magnis,
						</l>
						
						<l n="177">
							Cecropias innatus apes amor urget habendi,
						</l>
						
						<l n="178">
							munere quamque suo.  Grandaevis oppida curae
						</l>
						
						<l n="179">
							et munire favos et daedala fingere tecta.
						</l>
						
						<l n="180">
							At fessae multa referunt se nocte minores,
						</l>
						
						<l n="181">
							crura thymo plenae; pascuntur et arbuta passim
						</l>
						
						<l n="182">
							et glaucas salices casiamque crocumque rubentem
						</l>
						
						<l n="183">
							et pinguem tiliam et ferrugineos hyacinthos.
						</l>
						
						<l n="184">
							Omnibus una quies operum, labor omnibus unus:
						</l>
						
						<l n="185">
							mane ruunt portis; nusquam mora; rursus easdem
						</l>
						
						<l n="186">
							vesper ubi e pastu tandem decedere campis
						</l>
						
						<l n="187">
							admonuit, tum tecta petunt, tum corpora curant;
						</l>
						
						<l n="188">
							fit sonitus, mussantque oras et limina circum.
						</l>
						
						<l n="189">
							Post, ubi iam thalamis se composuere, siletur
						</l>
						
						<l n="190">
							in noctem fessosque sopor suus occupat artus.
						</l>
						
						<l n="191">
							Nec vero a stabulis pluvia impendente recedunt
						</l>
						
						<l n="192">
							longius aut credunt caelo adventantibus Euris,
						</l>
						
						<l n="193">
							sed circum tutae sub moenibus urbis aquantur,
						</l>
						
						<l n="194">
							excursusque breves temptant et saepe lapillos,
						</l>
						
						<l n="195">
							ut cumbae instabiles fluctu iactante saburram,
						</l>
						
						<l n="196">
							tollunt, his sese per inania nubila librant.
						</l>
						
						<l n="197">
							Illum adeo placuisse apibus mirabere morem,
						</l>
						
						<l n="198">
							quod neque concubitu indulgent nec corpora segnes
						</l>
						
						<l n="199">
							in Venerem solvunt aut fetus nixibus edunt:
						</l>
						
						<l n="200">
							verum ipsae e foliis natos, e suavibus herbis
						</l>
						
						<l n="201">
							ore legunt, ipsae regem parvosque Quirites
						</l>
						
						<l n="202">
							sufficiunt aulasque et cerea regna refigunt.
						</l>
						
						<l n="203">
							*Saepe etiam duris errando in cotibus alas
						</l>
						
						<l n="204">
							attrivere ultroque animam sub fasce dedere:
						</l>
						
						<l n="205">
							tantus amor florum et generandi gloria mellis.
						</l>
						
						<l n="206">
							Ergo ipsas quamvis angusti terminus aevi
						</l>
						
						<l n="207">
							excipiat, neque enim plus septima ducitur aestas,
						</l>
						
						<l n="208">
							at genus immortale manet multosque per annos
						</l>
						
						<l n="209">
							stat fortuna domus et avi numerantur avorum.
						</l>
						
						<l n="210">
							Praeterea regem non sic Aegyptus et ingens
						</l>
						
						<l n="211">
							Lydia nec populi Parthorum aut Medus Hydaspes
						</l>
						
						<l n="212">
							observant.  Rege incolumi mens omnibus una est;
						</l>
						
						<l n="213">
							amisso rupere fidem constructaque mella
						</l>
						
						<l n="214">
							diripuere ipsae et crates solvere favorum.
						</l>
						
						<l n="215">
							Ille operum custos, illum admiruntur et omnes
						</l>
						
						<l n="216">
							circumstant fremitu denso stipantque frequentes
						</l>
						
						<l n="217">
							et saepe attollunt umeris et corpora bello
						</l>
						
						<l n="218">
							obiectant pulchramque petunt per vulnera mortem.
						</l>
						
						<l n="219">
							His quidam signis atque haec exempla secuti
						</l>
						
						<l n="220">
							esse apibus partem divinae mentis et haustus
						</l>
						
						<l n="221">
							aetherios dixere; deum namque ire per omnes
						</l>
						
						<l n="222">
							terrasque tractusque maris caelumque profundum.
						</l>
						
						<l n="223">
							Hinc pecudes, armenta, viros, genus omne ferarum,
						</l>
						
						<l n="224">
							quemque sibi tenues nascentem arcessere vitas;
						</l>
						
						<l n="225">
							scilicet huc reddi deinde ac resoluta referri
						</l>
						
						<l n="226">
							omnia nec morti esse locum, sed viva volare
						</l>
						
						<l n="227">
							sideris in numerum atque alto succedere caelo.
						</l>
						
						<l n="228">
							Siquando sedem angustam servataque mella
						</l>
						
						<l n="229">
							thesauris relines, prius haustu sparsus aquarum
						</l>
						
						<l n="230">
							ora fove fumosque manu praetende sequaces.
						</l>
						
						<l n="231">
							Bis gravidos cogunt fetus, duo tempora messis,
						</l>
						
						<l n="232">
							Taygete simul os terris ostendit honestum
						</l>
						
						<l n="233">
							Pleas et Oceani spretos pede reppulit amnes,
						</l>
						
						<l n="234">
							aut eadem sidus fugiens ubi Piscis aquosi
						</l>
						
						<l n="235">
							tristior hibernas caelo descendit in undas.
						</l>
						
						<l n="236">
							Illis ira modum supra est, laesaeque venenum
						</l>
						
						<l n="237">
							morsibus inspirant et spicula caeca relinquunt
						</l>
						
						<l n="238">
							adfixae venis animasque in vulnere ponunt.
						</l>
						
						<l n="239">
							Sin duram metues hiemem parcesque futuro
						</l>
						
						<l n="240">
							contunsosque animos et res miserabere fractas,
						</l>
						
						<l n="241">
							at suffire thymo cerasque recidere inanes
						</l>
						
						<l n="242">
							quis dubitet?  nam saepe favos ignotus adedit
						</l>
						
						<l n="243">
							stellio et lucifugis congesta cubilia blattis
						</l>
						
						<l n="244">
							immunisque sedens aliena ad pabula fucus
						</l>
						
						<l n="245">
							aut asper crabro imparibus se immiscuit armis,
						</l>
						
						<l n="246">
							aut dirum tiniae genus, aut invisa Minervae
						</l>
						
						<l n="247">
							laxos in foribus suspendit aranea casses.
						</l>
						
						<l n="248">
							Quo magis exhaustae fuerint, hoc acrius omnes
						</l>
						
						<l n="249">
							incumbent generis lapsi sarcire ruinas
						</l>
						
						<l n="250">
							complebuntque foros et floribus horrea texent.
						</l>
						
						<l n="251">
							Si vero, quoniam casus apibus quoque nostros
						</l>
						
						<l n="252">
							vita tulit, tristi languebunt corpora morbo—
						</l>
						
						<l n="253">
							quod iam non dubiis poteris cognoscere signis:
						</l>
						
						<l n="254">
							continuo est aegris alius color, horrida vultum
						</l>
						
						<l n="255">
							deformat macies, tum corpora luce carentum
						</l>
						
						<l n="256">
							exportant tectis et tristia funera ducunt;
						</l>
						
						<l n="257">
							aut illae pedibus conexae ad limina pendent,
						</l>
						
						<l n="258">
							aut intus clausis cunctantur in aedibus, omnes
						</l>
						
						<l n="259">
							ignavaeque fame et contracto frigore pigrae.
						</l>
						
						<l n="260">
							Tum sonus auditur gravior, tractimque susurrant,
						</l>
						
						<l n="261">
							frigidus ut quondam silvis immurmurat Auster,
						</l>
						
						<l n="262">
							ut mare sollicitum stridit refluentibus undis,
						</l>
						
						<l n="263">
							aestuat ut clausis rapidus fornacibus ignis:
						</l>
						
						<l n="264">
							hic iam galbaneos suadebo incendere odores
						</l>
						
						<l n="265">
							mellaque harundineis inferre canalibus, ultro
						</l>
						
						<l n="266">
							hortantem et fessas ad pabula nota vocantem.
						</l>
						
						<l n="267">
							Proderit et tunsum gallae admiscere saporem
						</l>
						
						<l n="268">
							Arentesque rosas aut igni pinguia multo
						</l>
						
						<l n="269">
							defruta vel psithia passos de vite racemos
						</l>
						
						<l n="270">
							Cecropiumque thymum et grave olentia centaurea.
						</l>
						
						<l n="271">
							Est etiam flos in pratis, cui nomen amello
						</l>
						
						<l n="272">
							fecere agricolae, facilis quaerentibus herba;
						</l>
						
						<l n="273">
							namque uno ingentem tollit de caespite silvam,
						</l>
						
						<l n="274">
							aureus ipse, sed in foliis, quae plurima circum
						</l>
						
						<l n="275">
							funduntur, violae sublucet purpura nigrae;
						</l>
						
						<l n="276">
							[saepe deum nexis ornatae torquibus arae;]
						</l>
						
						<l n="277">
							asper in ore sapor; tonsis in vallibus illum
						</l>
						
						<l n="278">
							pastores et curva legunt prope flumina Mellae.
						</l>
						
						<l n="279">
							Huius odorato radices incoque Baccho
						</l>
						
						<l n="280">
							pabulaque in foribus plenis adpone canistris.
						</l>
						
						<l n="281">
							Sed siquem proles subito defecerit omnis,
						</l>
						
						<l n="282">
							nec genus unde novae stirpis revocetur habebit,
						</l>
						
						<l n="283">
							tempus et Arcadii memoranda inventa magistri
						</l>
						
						<l n="284">
							pandere, quoque modo caesis iam saepe iuvencis
						</l>
						
						<l n="285">
							insincerus apes tulerit cruor.  Altius omnem
						</l>
						
						<l n="286">
							expediam prima repetens ab origine famam.
						</l>
						
						<l n="287">
							Nam qua Pellaei gens fortunata Canopi
						</l>
						
						<l n="288">
							accolit effuso stagnantem flumine Nilum
						</l>
						
						<l n="289">
							et circum pictis vehitur sua rura phaselis,
						</l>
						
						<l n="290">
							quaque pharetratae vicinia Persidis urget,
						</l>
						
						<l n="291">
							[et viridem Aegyptum nigra fecundat harena,
						</l>
						
						<l n="292">
							et diversa ruens septem discurrit in ora
						</l>
						
						<l n="293">
							usque coloratis amnis devexus ab Indis]
						</l>
						
						<l n="294">
							omnis in hac certam regio iacit arte salutem.
						</l>
						
						<l n="295">
							Exiguus primum atque ipsos contractus in usus
						</l>
						
						<l n="296">
							eligitur locus; hunc angustique imbrice tecti
						</l>
						
						<l n="297">
							parietibusque premunt artis et quattuor addunt,
						</l>
						
						<l n="298">
							quattuor a ventis obliqua luce fenestras.
						</l>
						
						<l n="299">
							Tum vitulus bima curvans iam cornua fronte
						</l>
						
						<l n="300">
							quaeritur; huic geminae nares et spiritus oris
						</l>
						
						<l n="301">
							multa reluctanti obstruitur, plagisque perempto
						</l>
						
						<l n="302">
							tunsa per integram solvuntur viscera pellem.
						</l>
						
						<l n="303">
							Sic positum in clauso linquunt et ramea costis
						</l>
						
						<l n="304">
							subiciunt fragmenta, thymum casiasque recentes.
						</l>
						
						<l n="305">
							Hoc geritur Zephyris primum impellentibus undas,
						</l>
						
						<l n="306">
							ante novis rubeant quam prata coloribus, ante
						</l>
						
						<l n="307">
							garrula quam tignis nidum suspendat hirundo.
						</l>
						
						<l n="308">
							Interea teneris tepefactus in ossibus umor
						</l>
						
						<l n="309">
							aestuat et visenda modis animalia miris,
						</l>
						
						<l n="310">
							trunca pedum primo, mox et stridentia pennis,
						</l>
						
						<l n="311">
							miscentur tenuemque magis magis aera carpunt,
						</l>
						
						<l n="312">
							donec, ut aestivis effusus nubibus imber,
						</l>
						
						<l n="313">
							erupere aut ut nervo pulsante sagittae,
						</l>
						
						<l n="314">
							prima leves ineunt si quando proelia Parthi.
						</l>
						
						<l n="315">
							Quis deus hanc, Musae, quis nobis extudit artem?
						</l>
						
						<l n="316">
							Unde nova ingressus hominum experientia cepit?
						</l>
						
						<l n="317">
							Pastor Aristaeus fugiens Peneia Tempe,
						</l>
						
						<l n="318">
							amissis, ut fama, apibus morboque fameque,
						</l>
						
						<l n="319">
							tristis ad extremi sacrum caput adstitit amnis
						</l>
						
						<l n="320">
							multa querens atque hac adfatus voce parentem:
						</l>
						
						<l n="321">
							`Mater, Cyrene mater, quae gurgitis huius
						</l>
						
						<l n="322">
							ima tenes, quid me praeclara stirpe deorum,
						</l>
						
						<l n="323">
							si modo, quem perhibes, pater est Thymbraeus Apollo,
						</l>
						
						<l n="324">
							invisum fatis genuisti?  aut quo tibi nostri
						</l>
						
						<l n="325">
							pulsus amor?  quid me caelum sperare iubebas?
						</l>
						
						<l n="326">
							En etiam hunc ipsum vitae mortalis honorem,
						</l>
						
						<l n="327">
							quem mihi vix frugum et pecudum custodia sollers
						</l>
						
						<l n="328">
							omnia temptanti extuderat, te matre relinquo.
						</l>
						
						<l n="329">
							Quin age et ipsa manu felices erue silvas,
						</l>
						
						<l n="330">
							fer stabulis inimicum ignem atque interfice messes,
						</l>
						
						<l n="331">
							ure sata et validam in vites molire bipennem,
						</l>
						
						<l n="332">
							tanta meae si te ceperunt taedia laudis.'
						</l>
						
						<l n="333">
							At mater sonitum thalamo sub fluminis alti
						</l>
						
						<l n="334">
							sensit.  Eam circum Milesia vellera Nymphae
						</l>
						
						<l n="335">
							carpebant hyali saturo fucata colore,
						</l>
						
						<l n="336">
							drymoque Xanthoque Ligeaque Phyllodoceque,
						</l>
						
						<l n="337">
							caesariem effusae nitidam per candida colla,
						</l>
						
						<l n="338">
							Nesaee Spioque Thaliaque Cymodoceque,
						</l>
						
						<l n="339">
							Cydippeque et flava Lycorias, altera virgo,
						</l>
						
						<l n="340">
							altera tum primos Lucinae experta labores,
						</l>
						
						<l n="341">
							Clioque et Beroe soror, Oceanitides ambae,
						</l>
						
						<l n="342">
							ambae auro, pictis incinctae pellibus ambae,
						</l>
						
						<l n="343">
							atque Ephyre atque Opis et Asia Deiopea
						</l>
						
						<l n="344">
							et tandem positis velox Arethusa sagittis.
						</l>
						
						<l n="345">
							Inter quas curam Clymene narrabat inanem
						</l>
						
						<l n="346">
							Vulcani Martisque dolos et dulcia furta,
						</l>
						
						<l n="347">
							aque Chao densos divum numerabat amores
						</l>
						
						<l n="348">
							carmine quo captae dum fusis mollia pensa
						</l>
						
						<l n="349">
							devolvunt, iterum maternas impulit aures
						</l>
						
						<l n="350">
							luctus Aristaei, vitreisque sedilibus omnes
						</l>
						
						<l n="351">
							obstipuere; sed ante alias Arethusa sorores
						</l>
						
						<l n="352">
							prospiciens summa flavum caput extulit unda
						</l>
						
						<l n="353">
							et procul:  `O gemitu non frustra exterrita tanto,
						</l>
						
						<l n="354">
							Cyrene soror, ipse tibi, tua maxima cura,
						</l>
						
						<l n="355">
							tristis Aristaeus Penei genitoris ad undam
						</l>
						
						<l n="356">
							stat lacrimans et te crudelem nomine dicit.'
						</l>
						
						<l n="357">
							Huic percussa nova mentem formidine mater,
						</l>
						
						<l n="358">
							`duc, age, duc ad nos; fas illi limina divum
						</l>
						
						<l n="359">
							tangere,' ait.  Simul alta iubet discedere late
						</l>
						
						<l n="360">
							flumina, qua iuvenis gressus inferret.  At illum
						</l>
						
						<l n="361">
							curvata in montis faciem circumstetit unda
						</l>
						
						<l n="362">
							accepitque sinu vasto misitque sub amnem.
						</l>
						
						<l n="363">
							Iamque domum mirans genetricis et umida regna
						</l>
						
						<l n="364">
							speluncisque lacus clausos lucosque sonantes
						</l>
						
						<l n="365">
							ibat et ingenti motu stupefactus aquarum
						</l>
						
						<l n="366">
							omnia sub magna labentia flumina terra
						</l>
						
						<l n="367">
							spectabat diversa locis, Phasimque Lycumque
						</l>
						
						<l n="368">
							et caput, unde altus primum se erumpit Enipeus
						</l>
						
						<l n="369">
							unde pater Tiberinus et unde Aniena fluenta
						</l>
						
						<l n="370">
							saxosusque sonans Hypanis Mysusque Caicus,
						</l>
						
						<l n="371">
							et gemina auratus taurino cornua vultu
						</l>
						
						<l n="372">
							Eridanus, quo non alius per pinguia culta
						</l>
						
						<l n="373">
							in mare purpureum violentior effluit amnis.
						</l>
						
						<l n="374">
							Postquam est in thalami pendentia pumice tecta
						</l>
						
						<l n="375">
							perventum et nati fletus cognovit inanes
						</l>
						
						<l n="376">
							Cyrene, manibus liquidos dant ordine fontes
						</l>
						
						<l n="377">
							germanae tonsisque ferunt mantelia villis;
						</l>
						
						<l n="378">
							pars epulis onerant mensas et plena reponunt
						</l>
						
						<l n="379">
							pocula, Panchaeis adolescunt ignibus arae;
						</l>
						
						<l n="380">
							et mater, `Cape Maeonii carchesia Bacchi:
						</l>
						
						<l n="381">
							Oceano libemus,' ait.  Simul ipsa precatur
						</l>
						
						<l n="382">
							Oceanumque patrem rerum Nymphasque sorores
						</l>
						
						<l n="383">
							centum quae silvas, centum quae flumina servant.
						</l>
						
						<l n="384">
							Ter liquido ardentem perfundit nectare Vestam,
						</l>
						
						<l n="385">
							ter flamma ad summum tecti subiecta reluxit.
						</l>
						
						<l n="386">
							Omine quo firmans animum sic incipit ipsa:
						</l>
						
						<l n="387">
							`Est in Carphatio Neptuni gurgite vates
						</l>
						
						<l n="388">
							caeruleus Proteus, magnum qui piscibus aequor
						</l>
						
						<l n="389">
							et iuncto bipedum curru metitur equorum.
						</l>
						
						<l n="390">
							Hic nunc Emathiae portus patriamque revisit
						</l>
						
						<l n="391">
							Pallenen, hunc et Nymphae veneramur et ipse
						</l>
						
						<l n="392">
							grandaevus Nereus; novit namque omnia vates,
						</l>
						
						<l n="393">
							quae sint, quae fuerint, quae mox ventura trahantur;
						</l>
						
						<l n="394">
							quippe ita Neptuno visum est, immania cuius
						</l>
						
						<l n="395">
							armenta et turpes pascit sub gurgite phocas.
						</l>
						
						<l n="396">
							Hic tibi, nate, prius vinclis capiendus, ut omnem
						</l>
						
						<l n="397">
							expediat morbi causam eventusque secundet.
						</l>
						
						<l n="398">
							Nam sine vi non ulla dabit praecepta, neque illum
						</l>
						
						<l n="399">
							orando flectes; vim duram et vincula capto
						</l>
						
						<l n="400">
							tende; doli circum haec demum frangentur inanes.
						</l>
						
						<l n="401">
							Ipsa ego, te, medios cum sol accenderit aestus,
						</l>
						
						<l n="402">
							cum sitiunt herbae et pecori iam gratior umbra est,
						</l>
						
						<l n="403">
							in secreta senis ducam, quo fessus ab undis
						</l>
						
						<l n="404">
							se recipit, facile ut somno adgrediare iacentem.
						</l>
						
						<l n="405">
							Verum ubi correptum manibus vinclisque tenebis,
						</l>
						
						<l n="406">
							tum variae eludent species atque ora ferarum
						</l>
						
						<l n="407">
							Fiet enim subito sus horridus atraque tigris
						</l>
						
						<l n="408">
							squamosusque draco et fulva cervice leaena,
						</l>
						
						<l n="409">
							aut acrem flammae sonitum dabit atque ita vinclis
						</l>
						
						<l n="410">
							excidet, aut in aquas tenues dilapsus abibit.
						</l>
						
						<l n="411">
							Sed quanto ille magis formas se vertet in omnes,
						</l>
						
						<l n="412">
							tanto, nate, magis contende tenacia vincla,
						</l>
						
						<l n="413">
							donec talis erit mutato corpore, qualem
						</l>
						
						<l n="414">
							videris, incepto tegeret cum lumina somno.
						</l>
						
						<l n="415">
							Haec ait et liquidum ambrosiae defundit odorem,
						</l>
						
						<l n="416">
							quo totum nati corpus perduxit; at illi
						</l>
						
						<l n="417">
							dulcis compositis spiravit crinibus aura
						</l>
						
						<l n="418">
							atque habilis membris venit vigor.  Est specus ingens
						</l>
						
						<l n="419">
							exesi latere in montis, quo plurima vento
						</l>
						
						<l n="420">
							cogitur inque sinus scindit sese unda reductos,
						</l>
						
						<l n="421">
							deprensis olim statio tutissima nautis;
						</l>
						
						<l n="422">
							intus se vasti Proteus tegit obice saxi.
						</l>
						
						<l n="423">
							Hic iuvenem in latebris aversum a lumine Nympha
						</l>
						
						<l n="424">
							collocat; ipsa procul nebulis obscura resistit.
						</l>
						
						<l n="425">
							Iam rapidus torrens sitientes Sirius Indos
						</l>
						
						<l n="426">
							ardebat, caelo et medium sol igneus orbem
						</l>
						
						<l n="427">
							hauserat; arebant herbae et cava flumina siccis
						</l>
						
						<l n="428">
							faucibus ad limum radii tepefacta coquebant:
						</l>
						
						<l n="429">
							cum Proteus consueta petens e fluctibus antra
						</l>
						
						<l n="430">
							ibat; eum vasti circum gens umida ponti
						</l>
						
						<l n="431">
							exsultans rorem late dispergit amarum.
						</l>
						
						<l n="432">
							Sternunt se somno diversae in litore phocae.
						</l>
						
						<l n="433">
							Ipse, velut stabuli custos in montibus olim,
						</l>
						
						<l n="434">
							vesper ubi e pastu vitulos ad tecta reducit,
						</l>
						
						<l n="435">
							auditisque lupos acuunt balatibus agni,
						</l>
						
						<l n="436">
							considit scopulo medius numerumque recenset.
						</l>
						
						<l n="437">
							Cuius Aristaeo quoniam est oblata facultas,
						</l>
						
						<l n="438">
							vix defessa senem passus componere membra
						</l>
						
						<l n="439">
							cum clamore ruit magno manicisque iacentem
						</l>
						
						<l n="440">
							occupat.  Ille suae contra non immemor artis
						</l>
						
						<l n="441">
							omnia transformat sese in miracula rerum,
						</l>
						
						<l n="442">
							ignemque horribilemque feram fluviumque liquentem.
						</l>
						
						<l n="443">
							Verum ubi nulla fugam reperit fallacia, victus
						</l>
						
						<l n="444">
							in sese redit atque hominis tandem ore locutus:
						</l>
						
						<l n="445">
							`Nam quis te, iuvenum confidentissime, nostras
						</l>
						
						<l n="446">
							iussit adire domos?  Quidve hinc petis?' inquit.  At ille:
						</l>
						
						<l n="447">
							`Scis, Proteu, scis ipse; neque est te fallere quicquam
						</l>
						
						<l n="448">
							sed tu desine velle.  Deum praecepta secuti
						</l>
						
						<l n="449">
							venimus hinc lapsis quaesitum oracula rebus.
						</l>
						
						<l n="450">
							Tantum effatus.  Ad haec vates vi denique multa
						</l>
						
						<l n="451">
							ardentes oculos intorsit lumine glauco
						</l>
						
						<l n="452">
							et graviter frendens sic fatis ora resolvit.
						</l>
						
						<l n="453">
							Non te nullius exercent numinis irae;
						</l>
						
						<l n="454">
							magna luis commissa:  tibi has miserabilis Orpheus
						</l>
						
						<l n="455">
							haudquaquam ob meritum poenas, ni fata resistant,
						</l>
						
						<l n="456">
							suscitat et rapta graviter pro coniuge saevit.
						</l>
						
						<l n="457">
							Illa quidem, dum te fugeret per flumina praeceps,
						</l>
						
						<l n="458">
							immanem ante pedes hydrum moritura puella
						</l>
						
						<l n="459">
							servantem ripas alta non vidit in herba.
						</l>
						
						<l n="460">
							At chorus aequalis Dryadum clamore supremos
						</l>
						
						<l n="461">
							implerunt montes; flerunt Rhodopeiae arces
						</l>
						
						<l n="462">
							altaque Pangaea et Rhesi mavortia tellus
						</l>
						
						<l n="463">
							atque Getae atque Hebrus et Actias Orithyia.
						</l>
						
						<l n="464">
							Ipse cava solans aegrum testudine amorem
						</l>
						
						<l n="465">
							te, dulcis coniunx, te solo in litore secum,
						</l>
						
						<l n="466">
							te veniente die, te decedente canebat.
						</l>
						
						<l n="467">
							Taenarias etiam fauces, alta ostia Ditis,
						</l>
						
						<l n="468">
							et caligantem nigra formidine lucum
						</l>
						
						<l n="469">
							ingressus manesque adiit regemque tremendum
						</l>
						
						<l n="470">
							nesciaque humanis precibus mansuescere corda.
						</l>
						
						<l n="471">
							At cantu commotae Erebi de sedibus imis
						</l>
						
						<l n="472">
							umbrae ibant tenues simulacraque luce carentum,
						</l>
						
						<l n="473">
							quam multa in foliis avium se milia condunt
						</l>
						
						<l n="474">
							vesper ubi aut hibernus agit de montibus imber,
						</l>
						
						<l n="475">
							matres atque viri defunctaque corpora vita
						</l>
						
						<l n="476">
							magnanimum heroum, pueri innuptaeque puellae,
						</l>
						
						<l n="477">
							impositique rogis iuvenes ante ora parentum,
						</l>
						
						<l n="478">
							quos circum limus niger et deformis harundo
						</l>
						
						<l n="479">
							Cocyti tardaque palus inamabilis unda
						</l>
						
						<l n="480">
							alligat et noviens Styx interfusa coercet.
						</l>
						
						<l n="481">
							Quin ipsae stupuere domus atque intima Leti
						</l>
						
						<l n="482">
							tartara caeruleosque implexae crinibus angues
						</l>
						
						<l n="483">
							Eumenides, tenuitque inhians tria Cerberus ora
						</l>
						
						<l n="484">
							atque Ixionii vento rota constitit orbis.
						</l>
						
						<l n="485">
							Iamque pedem referens casus evaserat omnes;
						</l>
						
						<l n="486">
							redditaque Eurydice superas veniebat ad auras,
						</l>
						
						<l n="487">
							pone sequens, namque hanc dederat Proserpina legem,
						</l>
						
						<l n="488">
							cum subita incautum dementia cepit amantem,
						</l>
						
						<l n="489">
							ignoscenda quidem, scirent si ignoscere manes.
						</l>
						
						<l n="490">
							Restitit Eurydicenque suam iam luce sub ipsa
						</l>
						
						<l n="491">
							immemor heu! victusque animi respexit.  Ibi omnis
						</l>
						
						<l n="492">
							effusus labor atque immitis rupta tyranni
						</l>
						
						<l n="493">
							foedera, terque fragor stagnis auditus Avernis.
						</l>
						
						<l n="494">
							Illa, Quis et me, inquit, miseram et te perdidit, Orpheu,
						</l>
						
						<l n="495">
							quis tantus furor?  En iterum crudelia retro
						</l>
						
						<l n="496">
							Fata vocant, conditque natantia lumina somnus.
						</l>
						
						<l n="497">
							Iamque vale:  feror ingenti circumdata nocte
						</l>
						
						<l n="498">
							invalidasque tibi tendens, heu non tua, palmas!
						</l>
						
						<l n="499">
							dixit et ex oculis subito, ceu fumus in auras
						</l>
						
						<l n="500">
							commixtus tenues, fugit diversa, neque illum,
						</l>
						
						<l n="501">
							prensantem nequiquam umbras et multa volentem
						</l>
						
						<l n="502">
							dicere, praeterea vidit, nec portitor Orci
						</l>
						
						<l n="503">
							amplius obiectam passus transire paludem.
						</l>
						
						<l n="504">
							Quid faceret?  Quo se rapta bis coniuge ferret?
						</l>
						
						<l n="505">
							Quo fletu Manis, quae numina voce moveret?
						</l>
						
						<l n="506">
							Illa quidem Stygia nabat iam frigida cumba.
						</l>
						
						<l n="507">
							Septem illum totos perhibent ex ordine menses
						</l>
						
						<l n="508">
							rupe sub aeria deserti ad Strymonis undam
						</l>
						
						<l n="509">
							flesse sibi et gelidis haec evolvisse sub antris
						</l>
						
						<l n="510">
							mulcentem tigres et agentem carmine quercus;
						</l>
						
						<l n="511">
							qualis populea maerens philomela sub umbra
						</l>
						
						<l n="512">
							amissos queritur fetus, quos durus arator
						</l>
						
						<l n="513">
							observans nido implumes detraxit; at illa
						</l>
						
						<l n="514">
							flet noctem ramoque sedens miserabile carmen
						</l>
						
						<l n="515">
							integrat et maestis late loca questibus implet.
						</l>
						
						<l n="516">
							Nulla Venus, non ulli animum flexere hymenaei.
						</l>
						
						<l n="517">
							Solus Hyperboreas glacies Tanaimque nivalem
						</l>
						
						<l n="518">
							arvaque Rhipaeis numquam viduata pruinis
						</l>
						
						<l n="519">
							lustrabat raptam Eurydicen atque inrita Ditis
						</l>
						
						<l n="520">
							dona querens; spretae Ciconum quo munere matres
						</l>
						
						<l n="521">
							inter sacra deum nocturnique orgia Bacchi
						</l>
						
						<l n="522">
							discerptum latos iuvenem sparsere per agros.
						</l>
						
						<l n="523">
							Tum quoque marmorea caput a cervice revulsum
						</l>
						
						<l n="524">
							gurgite cum medio portans Oeagrius Hebrus
						</l>
						
						<l n="525">
							volveret, Eurydicen vox ipsa et frigida lingua
						</l>
						
						<l n="526">
							ah miseram Eurydicen! anima fugiente vocabat:
						</l>
						
						<l n="527">
							Eurydicen toto referebant flumine ripae.
						</l>
						
						<l n="528">
							Haec Proteus, et se iactu dedit aequor in altum,
						</l>
						
						<l n="529">
							quaque dedit, spumantem undam sub vertice torsit.
						</l>
						
						<l n="530">
							At non Cyrene; namque ultro adfata timentem:
						</l>
						
						<l n="531">
							`Nate, licet tristes animo deponere curas.
						</l>
						
						<l n="532">
							Haec omnis morbi causa; hinc miserabile Nymphae,
						</l>
						
						<l n="533">
							cum quibus illa choros lucis agitabat in altis,
						</l>
						
						<l n="534">
							exitium misere apibus.  Tu munera supplex
						</l>
						
						<l n="535">
							tende petens pacem et faciles venerare Napaeas;
						</l>
						
						<l n="536">
							namque dabunt veniam votis irasque remittent.
						</l>
						
						<l n="537">
							Sed modus orandi qui sit, prius ordine dicam.
						</l>
						
						<l n="538">
							Quattuor eximios praestanti corpore tauros,
						</l>
						
						<l n="539">
							qui tibi nunc viridis depascunt summa Lycaei,
						</l>
						
						<l n="540">
							delige et intacta totidem cervice iuvencas.
						</l>
						
						<l n="541">
							Quattuor his aras alta ad delubra dearum
						</l>
						
						<l n="542">
							constitue et sacrum iugulis demitte cruorem,
						</l>
						
						<l n="543">
							corporaque ipsa boum frondoso desere luco.
						</l>
						
						<l n="544">
							Post, ubi nona suos Aurora ostenderit ortus,
						</l>
						
						<l n="545">
							inferias Orphei Lethaea papavera mittes
						</l>
						
						<l n="546">
							et nigram mactabis ovem lucumque revises:
						</l>
						
						<l n="547">
							placatam Eurydicen vitula venerabere caesa.
						</l>
						
						<l n="548">
							Haud mora; continuo matris praecepta facessit;
						</l>
						
						<l n="549">
							ad delubra venit, monstratas excitat aras,
						</l>
						
						<l n="550">
							quattuor eximios praestanti corpore tauros
						</l>
						
						<l n="551">
							ducit et intacta totidem cervice iuvencas.
						</l>
						
						<l n="552">
							Post, ubi nona suos Aurora induxerat ortus,
						</l>
						
						<l n="553">
							inferias Orphei mittit lucumque revisit.
						</l>
						
						<l n="554">
							Hic vero subitum ac dictu mirabile monstrum
						</l>
						
						<l n="555">
							adspiciunt, liquefacta boum per viscera toto
						</l>
						
						<l n="556">
							stridere apes utero et ruptis effervere costis,
						</l>
						
						<l n="557">
							immensasque trahi nubes, iamque arbore summa
						</l>
						
						<l n="558">
							confluere et lentis uvam demittere ramis.
						</l>
						
						<l n="559">
							Haec super arvorum cultu pecorumque canebam
						</l>
						
						<l n="560">
							et super arboribus, Caesar dum magnus ad altum
						</l>
						
						<l n="561">
							fulminat Euphraten bello victorque volentes
						</l>
						
						<l n="562">
							per populos dat iura viamque adfectat Olympo.
						</l>
						
						<l n="563">
							Illo Vergilium me tempore dulcis alebat
						</l>
						
						<l n="564">
							Parthenope studiis florentem ignobilis oti,
						</l>
						
						<l n="565">
							carmina qui lusi pastorum audaxque iuventa,
						</l>
						
						<l n="566">
							Tityre, te patulae cecini sub tegmine fagi.
						</l>
						
					</div>
					
					</body>
				</text>
			</TEI>
			